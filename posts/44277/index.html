<!DOCTYPE html><html lang="zh-CN"><head><meta charset="utf-8"><meta name="hexo-theme" content="https://github.com/xaoxuu/hexo-theme-stellar/tree/1.29.1" theme-name="Stellar" theme-version="1.29.1"><meta name="generator" content="Hexo 7.3.0"><meta http-equiv="x-dns-prefetch-control" content="on"><meta name="renderer" content="webkit"><meta name="force-rendering" content="webkit"><meta http-equiv="X-UA-Compatible" content="IE=Edge,chrome=1"><meta name="HandheldFriendly" content="True"><meta name="apple-mobile-web-app-capable" content="yes"><meta name="viewport" content="width=device-width,initial-scale=1,maximum-scale=1"><meta name="theme-color" media="(prefers-color-scheme: dark)" content="#000"><meta name="theme-color" content="#f9fafb"><title>《古文观止》必读篇目 - Malvern's Blog</title><meta name="description" content="左传郑伯克段于鄢初，郑武公娶于申，曰武姜。生庄公及共叔段。庄公寤生，惊姜氏，故名曰 “寤生”，遂恶之。爱共叔段，欲立之，亟请于武公，公弗许。及庄公即位，为之请制。公曰：“制，岩邑也，虢叔死焉，佗邑唯命。” 请京，使居之，谓之 “京城大叔”。 祭仲曰：“都，城过百雉，国之害也。先王之制：大都，不过参国之一；中，五之一；小，九之一。今京不度，非制也，君将不堪。” 公曰：“姜氏欲之，焉辟害？” 对曰：“"><meta property="og:type" content="article"><meta property="og:title" content="《古文观止》必读篇目"><meta property="og:url" content="https://20508888.xyz/posts/44277/index.html"><meta property="og:site_name" content="Malvern&#39;s Blog"><meta property="og:description" content="左传郑伯克段于鄢初，郑武公娶于申，曰武姜。生庄公及共叔段。庄公寤生，惊姜氏，故名曰 “寤生”，遂恶之。爱共叔段，欲立之，亟请于武公，公弗许。及庄公即位，为之请制。公曰：“制，岩邑也，虢叔死焉，佗邑唯命。” 请京，使居之，谓之 “京城大叔”。 祭仲曰：“都，城过百雉，国之害也。先王之制：大都，不过参国之一；中，五之一；小，九之一。今京不度，非制也，君将不堪。” 公曰：“姜氏欲之，焉辟害？” 对曰：“"><meta property="og:locale" content="zh_CN"><meta property="article:published_time" content="2018-09-23T12:00:00.000Z"><meta property="article:modified_time" content="2018-09-23T12:00:00.000Z"><meta property="article:author" content="Malvern"><meta property="article:tag" content="转载"><meta property="article:tag" content="中文"><meta property="article:tag" content="文言文"><meta name="twitter:card" content="summary"><meta name="keywords" content="转载,中文,文言文"><link rel="alternate" href="/atom.xml" title="Malvern's Blog" type="application/atom+xml"><link rel="stylesheet" href="/css/main.css?v=1.29.1"><link rel="shortcut icon" href="https://bu.dusays.com/2024/11/17/67399c5bce84f.png"></head><body><div class="l_body s:aa content tech" id="start" layout="post" text-indent><aside class="l_left"><div class="leftbar-container"><header class="header"><div class="logo-wrap"><a class="avatar" href="/about/"><div class="bg" style="opacity:0;background-image:url(https://bu.dusays.com/2024/11/17/67399c6fd659d.png)"></div><img no-lazy class="avatar" src="https://bu.dusays.com/2024/11/17/67399c5bce84f.png" onerror="javascript:this.classList.add('error');this.src='https://gcore.jsdelivr.net/gh/cdn-x/placeholder@1.0.12/image/2659360.svg';"></a><a class="title" href="/"><div class="main" ff="title">Malvern's Blog</div><div class="sub normal cap">I am my own gift ✌️</div><div class="sub hover cap" style="opacity:0">我就是我自己的礼物 🧌</div></a></div></header><div class="nav-area"><div class="search-wrapper" id="search-wrapper"><form class="search-form"><a class="search-button" onclick="document.getElementById(&quot;search-input&quot;).focus();"><svg t="1705074644177" viewBox="0 0 1025 1024" version="1.1" xmlns="http://www.w3.org/2000/svg" p-id="1560" width="200" height="200"><path d="M1008.839137 935.96571L792.364903 719.491476a56.783488 56.783488 0 0 0-80.152866 0 358.53545 358.53545 0 1 1 100.857314-335.166073 362.840335 362.840335 0 0 1-3.689902 170.145468 51.248635 51.248635 0 1 0 99.217358 26.444296 462.057693 462.057693 0 1 0-158.255785 242.303546l185.930047 185.725053a51.248635 51.248635 0 0 0 72.568068 0 51.248635 51.248635 0 0 0 0-72.978056z" p-id="1561"></path><path d="M616.479587 615.969233a50.428657 50.428657 0 0 0-61.498362-5.534852 174.655348 174.655348 0 0 1-177.525271 3.484907 49.403684 49.403684 0 0 0-58.833433 6.76482l-3.074918 2.869923a49.403684 49.403684 0 0 0 8.609771 78.10292 277.767601 277.767601 0 0 0 286.992355-5.739847 49.403684 49.403684 0 0 0 8.404776-76.667958z" p-id="1562"></path></svg></a><input type="text" class="search-input" id="search-input" placeholder="站内搜索"></form><div id="search-result"></div><div class="search-no-result">没有找到内容！</div></div><nav class="menu dis-select"></nav></div><div class="widgets"><widget class="widget-wrapper markdown"><div class="widget-header dis-select"><span class="name">欢迎来到我的博客 🎉</span></div><div class="widget-body fs14"><ul><li>在此分享一些我的所见所闻，也会有收录一些我觉得有价值的雄文。</li><li>本站托管于<a target="_blank" rel="noopener" href="https://github.com/MalvernLove/MalvernLove.github.io">GitHub</a>，可能国内加载较慢，还望见谅。</li><li>如果发现文章内容有误，请致信📮<a href="mailto:&#x6d;&#97;&#108;&#x76;&#101;&#114;&#110;&#x40;&#x38;&#x38;&#46;&#99;&#x6f;&#x6d;">&#x6d;&#97;&#108;&#x76;&#101;&#114;&#110;&#x40;&#x38;&#x38;&#46;&#99;&#x6f;&#x6d;</a>。</li></ul></div></widget><widget class="widget-wrapper post-list"><div class="widget-header dis-select"><span class="name">最近更新</span><a class="cap-action" id="rss" title="Subscribe" href="/atom.xml"><svg xmlns="http://www.w3.org/2000/svg" width="32" height="32" viewBox="0 0 24 24"><path fill="currentColor" d="M5 21q-.825 0-1.412-.587T3 19q0-.825.588-1.412T5 17q.825 0 1.413.588T7 19q0 .825-.587 1.413T5 21m13.5 0q-.65 0-1.088-.475T16.9 19.4q-.275-2.425-1.312-4.537T12.9 11.1q-1.65-1.65-3.762-2.687T4.6 7.1q-.65-.075-1.125-.512T3 5.5q0-.65.45-1.062t1.075-.363q3.075.275 5.763 1.563t4.737 3.337q2.05 2.05 3.338 4.738t1.562 5.762q.05.625-.363 1.075T18.5 21m-6 0q-.625 0-1.075-.437T10.85 19.5q-.225-1.225-.787-2.262T8.65 15.35q-.85-.85-1.888-1.412T4.5 13.15q-.625-.125-1.062-.575T3 11.5q0-.65.45-1.075t1.075-.325q1.825.25 3.413 1.063t2.837 2.062q1.25 1.25 2.063 2.838t1.062 3.412q.1.625-.325 1.075T12.5 21"/></svg></a></div><div class="widget-body fs14"><a class="item title" href="/posts/56014/"><span class="title">🔥 本人简历｜My Resume</span></a><a class="item title" href="/posts/49615/"><span class="title">☭关于中国及我们党的立场 - 瑞典共产党</span></a><a class="item title" href="/posts/57148/"><span class="title">☭“所谓原始积累” 的含义</span></a><a class="item title" href="/posts/6836/"><span class="title">☭全球所有的共产党和工人党</span></a><a class="item title" href="/posts/32540/"><span class="title">我的书单</span></a><a class="item title" href="/posts/23552/"><span class="title">“零门槛” 查看三维模型 —— 机械设计软件的奇妙另存为</span></a><a class="item title" href="/posts/27177/"><span class="title">我的旅行计划</span></a><a class="item title" href="/posts/11794/"><span class="title">曲柄滑块机构利用 Excel 数学可视化</span></a><a class="item title" href="/posts/13883/"><span class="title">一个人的旅行 —— 百丈漈 & 雁荡山</span></a><a class="item title" href="/posts/11287/"><span class="title">一个人的旅行 —— 北京（重游）</span></a><a class="item title" href="/posts/28409/"><span class="title">小事：关于博客网站维护</span></a></div></widget></div></div></aside><div class="l_main" id="main"><div class="article banner top"><div class="content"><div class="top bread-nav footnote"><div class="left"><div class="flex-row" id="breadcrumb"><a class="cap breadcrumb" href="/">主页</a> <span class="sep"></span><a class="cap breadcrumb" href="/">文章</a><span class="sep"></span><a class="cap breadcrumb-link" href="/categories/%E4%B8%AD%E6%96%87/">中文</a></div><div class="flex-row" id="post-meta"><span class="text created">发布于：<time datetime="2018-09-23T12:00:00.000Z">2018-09-23</time></span><span class="sep updated"></span><span class="text updated">更新于：<time datetime="2018-09-23T12:00:00.000Z">2018-09-23</time></span></div></div></div><div class="bottom only-title"><div class="text-area"><h1 class="text title"><span>《古文观止》必读篇目</span></h1></div></div></div></div><article class="md-text content"><link rel="stylesheet" type="text/css" href="https://cdn.jsdelivr.net/hint.css/2.4.1/hint.min.css"><h1 id="左传"><a href="#左传" class="headerlink" title="左传"></a>左传</h1><h2 id="郑伯克段于鄢"><a href="#郑伯克段于鄢" class="headerlink" title="郑伯克段于鄢"></a>郑伯克段于鄢</h2><p>初，郑武公娶于申，曰武姜。生庄公及共叔段。庄公寤生，惊姜氏，故名曰 “寤生”，遂恶之。爱共叔段，欲立之，亟请于武公，公弗许。及庄公即位，为之请制。公曰：“制，岩邑也，虢叔死焉，佗邑唯命。” 请京，使居之，谓之 “京城大叔”。</p><p>祭仲曰：“都，城过百雉，国之害也。先王之制：大都，不过参国之一；中，五之一；小，九之一。今京不度，非制也，君将不堪。” 公曰：“姜氏欲之，焉辟害？” 对曰：“姜氏何厌之有？不如早为之所，无使滋蔓。蔓，难图也。蔓草犹不可除，况君之宠弟乎？” 公曰：“多行不义，必自毙，子姑待之。”</p><p>既而大叔命西鄙、北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之，无生民心。” 公曰：“无庸，将自及。” 大叔又收贰以为己邑，至于廪延。子封曰：“可矣。厚将得众。” 公曰：“不义不昵，厚将崩。”</p><p>大叔完聚，缮甲兵，具卒乘，将袭郑。夫人将启之。公闻其期，曰：“可矣！” 命子封帅车二百乘以伐京。京叛大叔段。段入于鄢 “。公伐诸鄢。五月辛丑，大叔出奔共。</p><p>遂置姜氏于城颍，而誓之日：“不及黄泉，无相见也。” 既而悔之。</p><p>颍考叔为颍谷封人，闻之，有献于公。公赐之食。食舍肉。公问之，对曰：“小人有母，皆尝小人之食矣，未尝君之羹。请以遗之。” 公曰：“尔有母遗，繄我独无！” 颖考叔曰：“敢问何谓也？” 公语之故，且告之悔。对曰：“君何患焉？若阙地及泉，遂而相见，其谁曰不然？” 公从之。公入而赋：“大隧之中，其乐也融融！” 姜出而赋：“大隧之外，其乐也泄泄！” 遂为母子如初。</p><p>君子曰：“颖考叔，纯孝也。爱其母，施及庄公。《诗》曰：‘孝子不匮，永锡尔类。’其是之谓乎？”</p><h2 id="曹刿论战"><a href="#曹刿论战" class="headerlink" title="曹刿论战"></a>曹刿论战</h2><p>十年春，齐师伐我。公将战，曹刿请见。其乡人曰：“肉食者谋之，又何间焉？” 刿曰：“肉食者鄙，未能远谋。” 乃入见。问：“何以战？” 公曰：“衣食所安，弗敢专也，必以分人。” 对曰：“小惠未徧，民弗从也。” 公曰：“牺牲玉帛，弗敢加也，必以信。” 对曰：“小信未孚，神弗福也。” 公曰：“小大之狱，虽不能察，必以情。” 对曰：“忠之属也。可以一战。战则请从。”</p><p>公与之乘，战于长勺。公将鼓之。刿曰：“未可。” 齐人三鼓。刿曰：“可矣。” 齐师败绩。公将驰之。刿曰：“未可。” 下视其辙，登轼而望之，曰：” 可矣。” 遂逐齐师。</p><p>既克，公问其故。对曰：” 夫战，勇气也。一鼓作气，再而衰，三而竭。彼竭我盈，故克之。夫大国，难测也，惧有伏焉。吾视其辙乱，望其旗靡，故逐之。”</p><h2 id="介之推不言禄"><a href="#介之推不言禄" class="headerlink" title="介之推不言禄"></a>介之推不言禄</h2><p>晋侯赏从亡者，介之推不言禄，禄亦弗及。</p><p>推曰：“献公之子九人，唯君在矣。惠、怀无亲，外内弃之。天未绝晋，必将有主。主晋祀者，非君而谁？天实置之，而二三子以为己力，不亦诬乎？窃人之财，犹谓之盗。况贪天之功，以为己力乎？下义其罪，上赏其奸。上下相蒙，难与处矣。”</p><p>其母曰：“盍亦求之？以死谁怼？”</p><p>对曰：“尤而效之，罪又甚焉！且出怨言，不食其食。”</p><p>其母曰：“亦使知之，若何？”</p><p>对曰：“言，身之文也。身将隐，焉用文之？是求显也。”</p><p>其母曰：“能如是乎？与汝偕隐。” 遂隐而死。</p><p>晋侯求之，不获，以绵上为之田。曰：“以志吾过，且旌善人。”</p><h2 id="烛之武退秦师"><a href="#烛之武退秦师" class="headerlink" title="烛之武退秦师"></a>烛之武退秦师</h2><p>晋侯、秦伯围郑，以其无礼于晋，且贰于楚也。晋军函陵，秦军氾南。</p><p>佚之狐言于郑伯曰：“国危矣，若使烛之武见秦君，师必退。” 公从之。辞曰：“臣之壮也，犹不如人；今老矣，无能为也已。” 公曰：“吾不能早用子，今急而求子，是寡人之过也。然郑亡，子亦有不利焉。” 许之。</p><p>夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也。焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。” 秦伯说，与郑人盟。使杞子、逢孙、杨孙戍之，乃还。</p><p>子犯请击之，公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。” 亦去之。</p><h1 id="国语"><a href="#国语" class="headerlink" title="国语"></a>国语</h1><h2 id="召公谏厉王止谤"><a href="#召公谏厉王止谤" class="headerlink" title="召公谏厉王止谤"></a>召公谏厉王止谤</h2><p>厉王虐，国人谤王。召公告曰：“民不堪命矣！” 王怒，得卫巫，使监谤者。以告，则杀之。国人莫敢言，道路以目。</p><p>王喜，告召公曰：“吾能弭谤矣，乃不敢言。” 召公曰：“是障之也。防民之口，甚于防川。川壅而溃，伤人必多，民亦如之。是故为川者决之使导，为民者宣之使言。故天子听政，使公卿至于列士献诗，瞽献曲，史献书，师箴，瞍赋，曚诵，百工谏，庶人传语，近臣尽规，亲戚补察，瞽、史教诲，耆、艾修之，而后王斟酌焉，是以事行而不悖。民之有口，犹土之有山川也，财用于是乎出；犹其原隰之有衍沃也，衣食于是乎生。口之宣言也，善败于是乎兴。行善而备败，其所以阜财用衣食者也。夫民虑之于心而宣之于口，成而行之，胡可壅也？若壅其口，其与能几何？”</p><p>王不听，于是国人莫敢出言。三年，乃流王于彘。</p><h2 id="叔向贺贫"><a href="#叔向贺贫" class="headerlink" title="叔向贺贫"></a>叔向贺贫</h2><p>叔向见韩宣子，宣子忧贫，叔向贺之。宣子曰：“吾有卿之名而无其实，无以从二三子，吾是以忧，子贺我，何故？”</p><p>对曰：“昔栾武子无一卒之田，其宫不备其宗器，宣其德行，顺其宪则，使越于诸侯。诸侯亲之，戎狄怀之，以正晋国。行刑不疚，以免于难。及桓子，骄泰奢侈，贪欲无艺，略则行志，假货居贿，宜及于难，而赖武之德以没其身。及怀子，改桓之行，而修武之德，可以免于难，而离桓之罪，以亡于楚。夫郤昭子，其富半公室，其家半三军，恃其富宠，以泰于国。其身尸于朝，其宗灭于绛。不然，夫八郤，五大夫，三卿，其宠大矣，一朝而灭，莫之哀也，唯无德也。今吾子有栾武子之贫，吾以为能其德矣，是以贺。若不忧德之不建，而患货之不足，将吊不暇，何贺之有？”</p><p>宣子拜，稽首焉，曰：“起也将亡，赖子存之，非起也敢专承之，其自桓叔以下，嘉吾子之赐。”</p><h2 id="战国策"><a href="#战国策" class="headerlink" title="战国策"></a>战国策</h2><h2 id="苏秦以连横说秦"><a href="#苏秦以连横说秦" class="headerlink" title="苏秦以连横说秦"></a>苏秦以连横说秦</h2><p>苏秦始将连横说秦惠王曰：“大王之国，西有巴、蜀、汉中之利，北有胡貉、代马之用，南有巫山、黔中之限，东有肴、函之固。田肥美，民殷富，战车万乘，奋击百万，沃野千里，蓄积饶多，地势形便，此所谓天府，天下之雄国也。以大王之贤，士民之众，车骑之用，兵法之教，可以并诸侯，吞天下，称帝而治。愿大王少留意，臣请奏其效。”</p><p>秦王曰：“寡人闻之：毛羽不丰满者，不可以高飞，文章不成者不可以诛罚，道德不厚者不可以使民，政教不顺者不可以烦大臣。今先生俨然不远千里而庭教之，愿以异日。”</p><p>苏秦曰：“臣固疑大王之不能用也。昔者神农伐补遂，黄帝伐涿鹿而禽蚩尤，尧伐驩兜，舜伐三苗，禹伐共工，汤伐有夏，文王伐崇，武王伐纣，齐桓任战而伯天下。由此观之，恶有不战者乎？古者使车毂击驰，言语相结，天下为一，约从连横，兵革不藏。文士并饬，诸侯乱惑，万端俱起，不可胜理。科条既备，民多伪态，书策稠浊，百姓不足。上下相愁，民无所聊，明言章理，兵甲愈起。辩言伟服，战攻不息，繁称文辞，天下不治。舌弊耳聋，不见成功，行义约信，天下不亲。于是乃废文任武，厚养死士，缀甲厉兵，效胜于战场。夫徒处而致利，安坐而广地，虽古五帝三王五伯，明主贤君，常欲坐而致之，其势不能。故以战续之，宽则两军相攻，迫则杖戟相橦，然后可建大功。是故兵胜于外，义强于内，威立于上，民服于下。今欲并天下，凌万乘，诎敌国，制海内，子元元，臣诸侯，非兵不可。今不嗣主，忽于至道，皆惛于教，乱于治，迷于言，惑于语，沈于辩，溺于辞。以此论之，王固不能行也。”</p><p>说秦王书十上而说不行，黑貂之裘弊，黄金百斤尽，资用乏绝，去秦而归，羸縢履蹻，负书担橐，形容枯槁，面目犁黑，状有愧色。归至家，妻不下紝，嫂不为炊。父母不与言。苏秦喟叹曰：“妻不以我为夫，嫂不以我为叔，父母不以我为子，是皆秦之罪也。” 乃夜发书，陈箧数十，得太公阴符之谋，伏而诵之，简练以为揣摩。读书欲睡，引锥自刺其股，血流至足，曰：“安有说人主，不能出其金玉锦绣，取卿相之尊者乎？” 期年，揣摩成，曰：“此真可以说当世之君矣。”</p><p>于是乃摩燕乌集阙，见说赵王于华屋之下，抵掌而谈，赵王大悦，封为武安君。受相印，革车百乘，锦绣千纯，白璧百双，黄金万溢，以随其后，约从散横以抑强秦，故苏秦相于赵而关不通。</p><p>当此之时，天下之大，万民之众，王侯之威，谋臣之权，皆欲决苏秦之策。不费斗粮，未烦一兵，未战一士，未绝一弦，未折一矢，诸侯相亲，贤于兄弟。夫贤人在而天下服，一人用而天下从，故曰：式于政不式于勇；式于廊庙之内，不式于四境之外。当秦之隆，黄金万溢为用，转毂连骑，炫熿于道，山东之国从风而服，使赵大重。且夫苏秦，特穷巷掘门桑户棬枢之士耳，伏轼撙衔，横历天下，廷说诸侯之王，杜左右之口，天下莫之能伉。</p><p>将说楚王，路过洛阳，父母闻之，清宫除道，张乐设饮，郊迎三十里。妻侧目而视，倾耳而听。嫂蛇行匍伏，四拜自跪而谢。苏秦曰：“嫂何前倨而后卑也？” 嫂曰：“以季子之位尊而多金。” 苏秦曰：“嗟乎！贫穷则父母不子，富贵则亲戚畏惧。人生世上，势位富厚，盖可忽乎哉？”</p><h2 id="邹忌讽齐王纳谏"><a href="#邹忌讽齐王纳谏" class="headerlink" title="邹忌讽齐王纳谏"></a>邹忌讽齐王纳谏</h2><p>邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？” 其妻曰：“君美甚，徐公何能及君也？” 城北徐公，齐国之美丽者也。忌不自信，而复问其妾曰：“吾孰与徐公美？” 妾曰：“徐公何能及君也？” 旦日，客从外来，与坐谈，问之客曰：“吾与徐公孰美？” 客曰：“徐公不若君之美也。” 明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”</p><p>于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”</p><p>王曰：“善。” 乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。” 令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐。此所谓战胜于朝廷。</p><h2 id="冯煖客孟尝君"><a href="#冯煖客孟尝君" class="headerlink" title="冯煖客孟尝君"></a>冯煖客孟尝君</h2><p>齐人有冯煖者，贫乏不能自存，使人属孟尝君，愿寄食门下。孟尝君曰：“客何好？” 曰：“客无好也。” 曰：“客何能？” 曰：“客无能也。” 孟尝君笑而受之曰：“诺。”</p><p>左右以君贱之也，食以草具。居有顷，倚柱弹其剑，歌曰：“长铗归来乎！食无鱼。” 左右以告。孟尝君曰：“食之，比门下之客。” 居有顷，复弹其铗，歌曰：“长铗归来乎！出无车。” 左右皆笑之，以告。孟尝君曰：“为之驾，比门下之车客。” 于是乘其车，揭其剑，过其友曰：“孟尝君客我。” 后有顷，复弹其剑铗，歌曰：“长铗归来乎！无以为家。” 左右皆恶之，以为贪而不知足。孟尝君问：“冯公有亲乎？” 对曰，“有老母。” 孟尝君使人给其食用，无使乏。于是冯煖不复歌。</p><p>后孟尝君出记，问门下诸客：“谁习计会，能为文收责于薛者乎？” 冯煖署曰：“能。” 孟尝君怪之，曰：“此谁也？” 左右曰：“乃歌夫长铗归来者也。” 孟尝君笑曰：“客果有能也，吾负之，未尝见也。” 请而见之，谢曰：“文倦于事，愦于忧，而性懧愚，沉于国家之事，开罪于先生。先生不羞，乃有意欲为收责于薛乎？” 冯煖曰：“愿之。” 于是约车治装，载券契而行，辞曰：“责毕收，以何市而反？” 孟尝君曰：“视吾家所寡有者。”</p><p>驱而之薛，使吏召诸民当偿者，悉来合券。券遍合，起，矫命，以责赐诸民。因烧其券。民称万岁。</p><p>长驱到齐，晨而求见。孟尝君怪其疾也，衣冠而见之，曰：“责毕收乎？来何疾也！” 曰：“收毕矣。”“以何市而反？” 冯煖曰；“君之‘视吾家所寡有者’。臣窃计，君宫中积珍宝，狗马实外厩，美人充下陈。君家所寡有者，以义耳！窃以为君市义。” 孟尝君曰：“市义奈何？” 曰：“今君有区区之薛，不拊爱子其民，因而贾利之。臣窃矫君命，以责赐诸民，因烧其券，民称万岁。乃臣所以为君市义也。” 孟尝君不悦，曰：“诺，先生休矣！”</p><p>后期年，齐王谓孟尝君曰：“寡人不敢以先王之臣为臣。” 孟尝君就国于薛，未至百里，民扶老携幼，迎君道中。孟尝君顾谓冯煖：“先生所为文市义者，乃今日见之。”</p><p>冯煖曰：“狡兔有三窟，仅得免其死耳；今君有一窟，未得高枕而卧也。请为君复凿二窟。” 孟尝君予车五十乘，金五百斤，西游于梁，谓惠王曰：“齐放其大臣孟尝君于诸侯，诸侯先迎之者，富而兵强。” 于是梁王虚上位，以故相为上将军，遣使者黄金千斤，车百乘，往聘孟尝君。冯煖先驱，诫孟尝君曰：“千金，重币也；百乘，显使也。齐其闻之矣。” 梁使三反，孟尝君固辞不往也。</p><p>齐王闻之，君臣恐惧，遣太傅赍黄金千斤、文车二驷，服剑一，封书，谢孟尝君曰：“寡人不祥，被于宗庙之祟，沉于谄谀之臣，开罪于君。寡人不足为也；愿君顾先王之宗庙，姑反国统万人乎！” 冯煖诫孟尝君曰：“愿请先王之祭器，立宗庙于薛。” 庙成，还报孟尝君曰：“三窟已就，君姑高枕为乐矣。”</p><p>孟尝君为相数十年，无纤介之祸者，冯煖之计也。</p><h2 id="触龙说赵太后"><a href="#触龙说赵太后" class="headerlink" title="触龙说赵太后"></a>触龙说赵太后</h2><p>赵太后新用事，秦急攻之。赵氏求救于齐，齐曰：“必以长安君为质，兵乃出。” 太后不肯，大臣强谏。太后明谓左右：“有复言令长安君为质者，老妇必唾其面。”</p><p>左师触龙言：愿见太后。太后盛气而揖之。入而徐趋，至而自谢，曰：“老臣病足，曾不能疾走，不得见久矣。窃自恕，而恐太后玉体之有所郄也，故愿望见太后。” 太后曰：“老妇恃辇而行。” 曰：“日食饮得无衰乎？” 曰：“恃粥耳。” 曰：“老臣今者殊不欲食，乃自强步，日三四里，少益耆食，和于身。” 太后曰：“老妇不能。” 太后之色少解。</p><p>左师公曰：“老臣贱息舒祺，最少，不肖；而臣衰，窃爱怜之。愿令得补黑衣之数，以卫王宫。没死以闻。” 太后曰：“敬诺。年几何矣？” 对曰：“十五岁矣。虽少，愿及未填沟壑而托之。” 太后曰：“丈夫亦爱怜其少子乎？” 对曰：“甚于妇人。” 太后笑曰：“妇人异甚。” 对曰：“老臣窃以为媪之爱燕后贤于长安君。” 曰：“君过矣！不若长安君之甚。” 左师公曰：“父母之爱子，则为之计深远。媪之送燕后也，持其踵，为之泣，念悲其远也，亦哀之矣。已行，非弗思也，祭祀必祝之，祝曰：‘必勿使反。’岂非计久长，有子孙相继为王也哉？” 太后曰：“然。”</p><p>左师公曰：“今三世以前，至于赵之为赵，赵王之子孙侯者，其继有在者乎？” 曰：“无有。” 曰：“微独赵，诸侯有在者乎？” 曰：“老妇不闻也。”“此其近者祸及身，远者及其子孙。岂人主之子孙则必不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多予之重器，而不及今令有功于国，一旦山陵崩，长安君何以自托于赵？老臣以媪为长安君计短也，故以为其爱不若燕后。” 太后曰：“诺，恣君之所使之。”</p><p>于是为长安君约车百乘，质于齐，齐兵乃出。</p><p>子义闻之曰：“人主之子也、骨肉之亲也，犹不能恃无功之尊、无劳之奉，已守金玉之重也，而况人臣乎。”</p><h2 id="唐雎不辱使命"><a href="#唐雎不辱使命" class="headerlink" title="唐雎不辱使命"></a>唐雎不辱使命</h2><p>秦王使人谓安陵君曰：“寡人欲以五百里之地易安陵，安陵君其许寡人！” 安陵君曰：“大王加惠，以大易小，甚善；虽然，受地于先王，愿终守之，弗敢易！” 秦王不说。安陵君因使唐雎使于秦。</p><p>秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？” 唐雎对曰：“否，非若是也。安陵君受地于先王而守之，虽千里不敢易也，岂直五百里哉？”</p><p>秦王怫然怒，谓唐雎曰：“公亦尝闻天子之怒乎？” 唐雎对曰：“臣未尝闻也。” 秦王曰：“天子之怒，伏尸百万，流血千里。” 唐雎曰：“大王尝闻布衣之怒乎？” 秦王曰：“布衣之怒，亦免冠徒跣，以头抢地耳。” 唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。” 挺剑而起。</p><p>秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”</p><h1 id="楚辞"><a href="#楚辞" class="headerlink" title="楚辞"></a>楚辞</h1><h2 id="卜居"><a href="#卜居" class="headerlink" title="卜居"></a>卜居</h2><p>屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。” 詹尹乃端策拂龟，曰：“君将何以教之？”</p><p>屈原曰：“吾宁悃悃款款，朴以忠乎，将送往劳来，斯无穷乎？”</p><p>“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？”</p><p>“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？”</p><p>“此孰吉孰凶？何去何从？”</p><p>“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”</p><p>詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。”</p><p>宋玉对楚王问</p><p>楚襄王问于宋玉曰：“先生其有遗行与？何士民众庶不誉之甚也！”</p><p>宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。</p><p>故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？”</p><h1 id="史记"><a href="#史记" class="headerlink" title="史记"></a>史记</h1><h2 id="太史公自序"><a href="#太史公自序" class="headerlink" title="太史公自序"></a>太史公自序</h2><p>太史公曰：“先人有言：‘自周公卒五百岁而有孔子。孔子卒后至于今五百岁，有能绍明世、正《易传》，继《春秋》、本《诗》、《书》、《礼》、《乐》之际？’” 意在斯乎！意在斯乎！小子何敢让焉！</p><p>上大夫壶遂曰：“昔孔子何为而作《春秋》哉”？太史公曰：“余闻董生曰：‘周道衰废，孔子为鲁司寇，诸侯害子，大夫雍之。孔子知言之不用，道之不行也，是非二百四十二年之中，以为天下仪表，贬天子，退诸侯，讨大夫，以达王事而已矣。’子曰：‘我欲载之空言，不如见之于行事之深切著明也。’夫《春秋》，上明三王之道，下辨人事之纪，别嫌疑，明是非，定犹豫，善善恶恶，贤贤贱不肖，存亡国，继绝世，补弊起废，王道之大者也。《易》著天地、阴阳、四时、五行，故长于变；《礼》经纪人伦，故长于行；《书》记先王之事，。故长于政；《诗》记山川、溪谷、禽兽、草木、牝牡、雌雄，故长于风；《乐》乐所以立，故长于和；《春秋》辨是非，故长于治人。是故《礼》以节人，《乐》以发和，《书》以道事，《诗》以达意，《易》以道化，《春秋》以道义。拨乱世反之正，莫近于《春秋》。《春秋》文成数万，其指数千。万物之散聚皆在《春秋》。《春秋》之中，弑君三十六，亡国五十二，诸侯奔走不得保其社稷者不可胜数。察其所以，皆失其本已。故《易》曰‘失之毫厘，差之千里。’故曰‘臣弑君，子弑父，非一旦一夕之故也，其渐久矣’。故有国者不可以不知《春秋》，前有谗而弗见，后有贼而不知。为人臣者不可以不知《春秋》，守经事而不知其宜，遭变事而不知其权。为人君父而不通于《春秋》之义者，必蒙首恶之名。为人臣子而不通于《春秋》之义者，必陷篡弑之诛，死罪之名。其实皆以为善，为之不知其义，被之空言而不敢辞。夫不通礼义之旨，至于君不君，臣不臣，父不父，子不子。夫君不君则犯，臣不臣则诛，父不父则无道，子不子则不孝。此四行者，天下之大过也。以天下之大过予之，则受而弗敢辞。故《春秋》者，礼义之大宗也。夫礼禁未然之前，法施已然之后；法之所为用者易见，而礼之所为禁者难知。”</p><p>壶遂曰：“孔子之时，上无明君，下不得任用，故作《春秋》，垂空文以断礼义，当一王之法。今夫子上遇明天子，下得守职，万事既具，咸各序其宜，夫子所论，欲以何明？”</p><p>太史公曰：“唯唯，否否，不然。余闻之先人曰：‘伏羲至纯厚，作《易》八卦。尧舜之盛，《尚书》载之，礼乐作焉。汤武之隆，诗人歌之。《春秋》采善贬恶，推三代之德，褒周室，非独刺讥而已也。’汉兴以来，至明天子，获符瑞，封禅，改正朔，易服色，受命于穆清，泽流罔极，海外殊俗，重译款塞，请来献见者不可胜道。臣下百官力诵圣德，犹不能宣尽其意。且士贤能而不用，有国者之耻；主上明圣而德不布闻，有司之过也。且余尝掌其官，废明圣盛德不载，灭功臣世家贤大夫之业不述，堕先人所言，罪莫大焉。余所谓述故事，整齐其世传，非所谓作也，而君比之于《春秋》，谬矣。”</p><p>于是论次其文。七年而太史公遭李陵之祸，幽于缧绁。乃喟然而叹曰：“是余之罪也夫。是余之罪也夫！身毁不用矣！” 退而深惟曰：“夫《诗》、《书》隐约者，欲遂其志之思也。昔西伯拘羑里，演《周易》；孔子厄陈、蔡，作《春秋》；屈原放逐，著《离骚》；左丘失明，厥有《国语》；孙子膑脚，而论兵法；不韦迁蜀，世传《吕览》；韩非囚秦，《说难》、《孤愤》；《诗》三百篇，大抵贤圣发愤之所为作也。此人皆意有所郁结，不得通其道也，故述往事，思来者。” 于是卒述陶唐以来，至于麟止，自黄帝始。</p><h1 id="司马迁"><a href="#司马迁" class="headerlink" title="司马迁"></a>司马迁</h1><h2 id="报任安书"><a href="#报任安书" class="headerlink" title="报任安书"></a>报任安书</h2><p>太史公牛马走司马迁再拜言。</p><p>少卿足下：曩者辱赐书，教以慎于接物，推贤进士为务。意气勤勤恳恳，若望仆不相师，而用流俗人之言，仆非敢如此也。请略陈固陋。阙然久不报，幸勿为过。</p><p>仆之先人非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰：“刑不上大夫。” 此言士节不可不勉励也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头枪地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南向称孤，系狱具罪；绛侯诛诸吕，权倾五伯，囚于请室；魏其，大将也，衣赭衣、关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。</p><p>夫人情莫不贪生恶死，念父母，顾妻子；至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况若仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。</p><p>古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，此皆圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策以舒其愤，思垂空文以自见。</p><p>仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉？然此可为智者道，难为俗人言也！</p><p>且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所如往。每念斯耻，汗未尝不发背沾衣也。身直为闺阁之臣，宁得自引深藏于岩穴邪！故且从俗浮沉，与时俯仰，以通其狂惑。今少卿乃教之以推贤进士，无乃与仆之私心剌谬乎？今虽欲自雕琢，曼辞以自饰，无益，于俗不信，适足取辱耳。要之死日，然后是非乃定。书不能悉意，故略陈固陋。</p><p>谨再拜。</p><h1 id="贾谊"><a href="#贾谊" class="headerlink" title="贾谊"></a>贾谊</h1><h2 id="过秦论（上）"><a href="#过秦论（上）" class="headerlink" title="过秦论（上）"></a>过秦论（上）</h2><p>秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。</p><p>孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。</p><p>及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。</p><p>始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。</p><p>且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也？试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。</p><h2 id="治安策（一）"><a href="#治安策（一）" class="headerlink" title="治安策（一）"></a>治安策（一）</h2><p>夫树国固，必相疑之势也，下数被其殃，上数爽其忧，甚非所以安上而全下也。今或亲弟谋为东帝，亲兄之子西乡而击，今吴又见告矣。天子春秋鼎盛，行义未过，德泽有加焉，犹尚如是，况莫大诸侯权力且十此者乎！</p><p>然而天下少安，何也？大国之王幼弱未壮，汉之所置傅相方握其事。数年之后，诸侯之王大抵皆冠，血气方刚，汉之傅相称病而赐罢，彼自丞尉以上徧置私人，如此，有异淮南、济北之为邪？此时而欲为治安，虽尧舜不治。</p><p>黄帝曰：“日中必，操刀必割。” 今令此道顺，而全安甚易；不肯早为，已乃堕骨肉之属而抗刭之，岂有异秦之季世乎！夫以天子之位，乘今之时，因天之助，尚惮以危为安，以乱为治，假设陛下居齐桓之处，将不合诸侯而匡天下乎？臣又以知陛下有所必不能矣。假设天下如曩时，淮阴侯尚王楚，黥布王淮南，彭越王梁，韩信王韩，张敖王赵，贯高为相，卢绾王燕，陈豨在代，令此六七公者皆亡恙，当是时而陛下即天子位，能自安乎？臣有以知陛下之不能也。天下肴乱，高皇帝与诸公倂起，非有仄室之势以豫席之也。诸公幸者乃为中涓，其次仅得舍人，材之不逮至远也。高皇帝以明圣威武即天子位，割膏腴之地以王诸公，多者百余城，少者乃三四十县，德至渥也，然其后十年之间，反者九起。陛下之与诸公，非亲角材而臣之也，又非身封王之也，自高皇帝不能以是一岁为安，故臣知陛下之不能也。</p><p>然尚有可诿者，曰疏。臣请试言其亲者。假令悼惠王王齐，元王王楚，中子王赵，幽王王淮阳，共王王梁，灵王王燕，厉王王淮南，六七贵人皆亡恙，当是时陛下即位，能为治乎？臣又知陛下之不能也。若此诸王，虽名为臣，实皆有布衣昆弟之心，虑亡不帝制而天子自为者。擅爵人，赦死罪，甚者或戴黄屋，汉法令非行也。虽行不轨如厉王者，令之不肯听，召之安可致乎！幸而来至，法安可得加！动一亲戚，天下圜视而起，陛下之臣虽有悍如冯敬者，适启其口，匕首已陷其胸矣。陛下虽贤，谁与领此？</p><p>故疏者必危，亲者必乱，已然之效也。其异姓负强而动者，汉已幸胜之矣，又不易其所以然。同姓袭是迹而动，既有徵矣，其势尽又复然。殃祸之变未知所移，明帝处之尚不能以安，后世将如之何！</p><p>屠牛坦一朝解十二牛，而芒刃不顿者，所排击剥割，皆众理解也。至于髋髀之所，非斤则斧。夫仁义恩厚，人主之芒刃也；权势法制，人主之斤斧也。今诸侯王皆众髋髀也，释斤斧之用，而欲婴以芒刃，臣以为不缺则折。胡不用之淮南、济北？势不可也。</p><p>臣窃迹前事，大抵强者先反，淮阴王楚最强，则最先反；韩信倚胡，则又反；贯高因赵资，则又反；陈狶兵精，则又反；彭越用梁，则又反；黥布用淮南，则又反；卢绾最弱，最后反。长沙乃在二万五千户耳，功少而最完，势疏而最忠，非独性异人也，亦形势然也。曩令樊、郦、绛、灌据数十城而王，今虽以残亡可也；令信、越之伦列为彻侯而居，虽至今存可也。</p><p>然则天下之大计可知已。欲诸王之皆忠附，则莫若令如长沙王，欲臣子之勿菹醢，则莫若令如樊郦等；欲天下之治安，莫若众建诸侯而少其力。力少则易使以义，国小则亡邪心。令海内之势如身之使臂，臂之使指，莫不制从。诸侯之君不敢有异心，辐凑并进而归命天子，虽在细民，且知其安，故天下咸知陛下之明。割地定制，令齐、赵、楚各为若干国，使悼惠王、幽王、元王之子孙毕以次各受祖之分地，地尽而止，及燕、梁它国皆然。其分地众而子孙少者，建以为国，空而置之，须其子孙生者，举使君之。诸侯之地其削颇入汉者，为徙其侯国，及封其子孙也，所以数偿之；一寸之地，一人之众，天子亡所利焉，诚以定治而已，故天下咸知陛下之廉。地制壹定，宗室子孙莫虑不王，下无倍畔之心，上无诛伐之志，故天下咸知陛下之仁。法立而不犯，令行而不逆，贯高、利几之谋不生，柴奇、开章不计不萌，细民乡善，大臣致顺，故天下咸知陛下之义。卧赤子天下之上而安，植遗腹，朝委裘，而天下不乱。当时大治，后世诵圣。壹动而五业附，陛下谁惮而久不为此？</p><p>天下之势方病大瘇。一胫之大几如要，一指之大几如股，平居不可屈信，一二指搐，身虑亡聊。失今不治，必为锢疾，后虽有扁鹊，不能为已。病非徒瘇也，又苦蹠戾。元王之子，帝之从弟也，今之王者，从弟之子也。惠王之子，亲兄子也；今之王者，兄子之子也。亲者或亡分地以安天下，疏者或制大权以逼天子，臣故曰非徒病瘇也，又苦蹠戾。可痛哭者，此病是也。</p><h1 id="诸葛亮"><a href="#诸葛亮" class="headerlink" title="诸葛亮"></a>诸葛亮</h1><h2 id="前出师表"><a href="#前出师表" class="headerlink" title="前出师表"></a>前出师表</h2><p>先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。</p><p>宫中府中，俱为一体，陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理，不宜偏私，使内外异法也。</p><p>侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下。愚以为宫中之事，事无大小，悉以咨之，然后施行，必能裨补阙漏，有所广益。</p><p>将军向宠，性行淑均，晓畅军事，试用于昔日，先帝称之曰能，是以众议举宠为督。愚以为营中之事，悉以咨之，必能使行阵和睦，优劣得所。</p><p>亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之信之，则汉室之隆，可计日而待也。</p><p>臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间，尔来二十有一年矣。</p><p>先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明，故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。</p><p>愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏，臣不胜受恩感激。</p><p>今当远离，临表涕零，不知所言。</p><h2 id="后出师表"><a href="#后出师表" class="headerlink" title="后出师表"></a>后出师表</h2><p>先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：</p><p>高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。</p><p>刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。</p><p>曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。</p><p>自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。</p><p>今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。</p><p>夫难平者，事也。昔先帝败军于楚，当此时，曹操拊手，谓天下以定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。</p><h1 id="李密"><a href="#李密" class="headerlink" title="李密"></a>李密</h1><h2 id="陈情表"><a href="#陈情表" class="headerlink" title="陈情表"></a>陈情表</h2><p>臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘悯臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。</p><p>逮奉圣朝，沐浴清化。前太守臣逵察臣孝廉，后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢。郡县逼迫，催臣上道；州司临门，急于星火。臣欲奉诏奔驰，则刘病日笃；欲苟顺私情，则告诉不许：臣之进退，实为狼狈。</p><p>伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀。但以刘日薄西山，气息奄奄，人命危浅，朝不虑夕。臣无祖母，无以至今日；祖母无臣，无以终余年。母、孙二人，更相为命，是以区区不能废远。</p><p>臣密今年四十有四，祖母刘今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。</p><h1 id="王羲之"><a href="#王羲之" class="headerlink" title="王羲之"></a>王羲之</h1><h2 id="兰亭集序"><a href="#兰亭集序" class="headerlink" title="兰亭集序"></a>兰亭集序</h2><p>永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹，又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。</p><p>是日也，天朗气清，惠风和畅。仰观宇宙之大，俯察品类之盛，所以游目骋怀，足以极视听之娱，信可乐也。</p><p>夫人之相与，俯仰一世。或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至；及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀，况修短随化，终期于尽！古人云：“死生亦大矣。” 岂不痛哉！</p><p>每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔，悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。</p><h1 id="陶渊明"><a href="#陶渊明" class="headerlink" title="陶渊明"></a>陶渊明</h1><h2 id="归去来辞"><a href="#归去来辞" class="headerlink" title="归去来辞"></a>归去来辞</h2><p>归去来兮，田园将芜，胡不归！既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。</p><p>乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。</p><p>归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。</p><p>已矣乎！寓形宇内复几时！曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！</p><h2 id="桃花源记"><a href="#桃花源记" class="headerlink" title="桃花源记"></a>桃花源记</h2><p>晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之，复前行，欲穷其林。</p><p>林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。</p><p>见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”</p><p>既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。</p><p>南阳刘子骥，高尚士也，闻之，欣然规往。未果，寻病终，后遂无问津者。</p><h1 id="王勃"><a href="#王勃" class="headerlink" title="王勃"></a>王勃</h1><h2 id="滕王阁序"><a href="#滕王阁序" class="headerlink" title="滕王阁序"></a>滕王阁序</h2><p>豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。</p><p>时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿；临帝子之长洲，得天人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。</p><p>披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰弥津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨；雁阵惊寒，声断衡阳之浦。</p><p>遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人？萍水相逢，尽是他乡之客。怀帝阍而不见，奉宣室以何年？</p><p>嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！</p><p>勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？</p><p>呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：</p><p>滕王高阁临江渚，佩玉鸣鸾罢歌舞。</p><p>画栋朝飞南浦云，珠帘暮卷西山雨。</p><p>闲云潭影日悠悠，物换星移几度秋。</p><p>阁中帝子今何在？槛外长江空自流。</p><h1 id="刘禹锡"><a href="#刘禹锡" class="headerlink" title="刘禹锡"></a>刘禹锡</h1><h2 id="陋室铭"><a href="#陋室铭" class="headerlink" title="陋室铭"></a>陋室铭</h2><p>山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？</p><h1 id="韩愈"><a href="#韩愈" class="headerlink" title="韩愈"></a>韩愈</h1><h2 id="原道"><a href="#原道" class="headerlink" title="原道"></a>原道</h2><p>博爱之谓仁，行而宜之之谓义，由是而之焉之谓道，足乎己而无待于外之谓德。仁与义为定名，道与德为虚位。故道有君子小人，而德有凶有吉。老子之小仁义，非毁之也，其见者小也。坐井而观天，曰天小者，非天小也。彼以煦煦为仁，孑孑为义，其小之也则宜。其所谓道，道其所道，非吾所谓道也。其所谓德，德其所德，非吾所谓德也。凡吾所谓道德云者，合仁与义言之也，天下之公言也。老子之所谓道德云者，去仁与义言之也，一人之私言也。</p><p>周道衰，孔子没，火于秦，黄老于汉，佛于晋、魏、梁、隋之间。其言道德仁义者，不入于杨，则归于墨；不入于老，则归于佛。入于彼，必出于此。入者主之，出者奴之；入者附之，出者污之。噫！后之人其欲闻仁义道德之说，孰从而听之？老者曰：“孔子，吾师之弟子也。” 佛者曰：“孔子，吾师之弟子也。” 为孔子者，习闻其说，乐其诞而自小也，亦曰 “吾师亦尝师之” 云尔。不惟举之于其，口而又笔之于其。噫！后之人虽欲闻仁义道德之说，其孰从而求之？</p><p>甚矣，人之好怪也，不求其端，不讯其末，惟怪之欲闻。古之为民者四，今之为民者六。古之教者处其一，今之教者处其三。农之家一，而食粟之家六。工之家一，而用器之家六。贾之家一，而资焉之家六。奈之何民不穷且盗也？</p><p>古之时，人之害多矣。有圣人者立，然后教之以相生相养之道。为之君，为之师。驱其虫蛇禽兽，而处之中土。寒然后为之衣，饥然后为之食。木处而颠，土处而病也，然后为之宫室。为之工以赡其器用，为之贾以通其有无，为之医药以济其夭死，为之葬埋祭祀以长其恩爱，为之礼以次其先后，为之乐以宣其湮郁，为之政以率其怠倦，为之刑以锄其强梗。相欺也，为之符、玺、斗斛、权衡以信之。相夺也，为之城郭甲兵以守之。害至而为之备，患生而为之防。今其言曰：“圣人不死，大盗不止。剖斗折衡，而民不争。” 呜呼！其亦不思而已矣。如古之无圣人，人之类灭久矣。何也？无羽毛鳞介以居寒热也，无爪牙以争食也。</p><p>是故君者，出令者也；臣者，行君之令而致之民者也；民者，出粟米麻丝，作器皿，通货财，以事其上者也。君不出令，则失其所以为君；臣不行君之令而致之民，则失其所以为臣；民不出粟米麻丝，作器皿，通货财，以事其上，则诛。今其法曰，必弃而君臣，去而父子，禁而相生相养之道，以求其所谓清净寂灭者。呜呼！其亦幸而出于三代之后，不见黜于禹、汤、文、武、周公、孔子也。其亦不幸而不出于三代之前，不见正于禹、汤、文、武、周公、孔子也。</p><p>帝之与王，其号虽殊，其所以为圣一也。夏葛而冬裘，渴饮而饥食，其事虽殊，其所以为智一也。今其言曰：“曷不为太古之无事”？” 是亦责冬之裘者曰：“曷不为葛之之易也？” 责饥之食者曰：“曷不为饮之之易也？” 传曰：“古之欲明明德于天下者，先治其国；欲治其国者，先齐其家；欲齐其家者，先修其身；欲修其身者，先正其心；欲正其心者，先诚其意。” 然则古之所谓正心而诚意者，将以有为也。今也欲治其心而外天下国家，灭其天常，子焉而不父其父，臣焉而不君其君，民焉而不事其事。孔子之作《春秋》也，诸侯用夷礼则夷之，进于中国则中国之。经曰：“夷狄之有君，不如诸夏之亡。”《诗》曰：戎狄是膺，荆舒是惩” 今也举夷狄之法，而加之先王之教之上，几何其不胥而为夷也？</p><p>夫所谓先王之教者，何也？博爱之谓仁，行而宜之之谓义。由是而之焉之谓道。足乎己无待于外之谓德。其文：《诗》、《书》、《易》、《春秋》；其法：礼、乐、刑、政；其民：士、农、工、贾；其位：君臣、父子、师友、宾主、昆弟、夫妇；其服：麻、丝；其居：宫、室；其食：粟米、果蔬、鱼肉。其为道易明，而其为教易行也。是故以之为己，则顺而祥；以之为人，则爱而公；以之为心，则和而平；以之为天下国家，无所处而不当。是故生则得其情，死则尽其常。效焉而天神假，庙焉而人鬼飨。曰：“斯道也，何道也？” 曰：“斯吾所谓道也，非向所谓老与佛之道也。尧以是传之舜，舜以是传之禹，禹以是传之汤，汤以是传之文、武、周公，文、武、周公传之孔子，孔子传之孟轲，轲之死，不得其传焉。荀与扬也，择焉而不精，语焉而不详。由周公而上，上而为君，故其事行。由周公而下，下而为臣，故其说长。然则如之何而可也？曰：“不塞不流，不止不行。人其人，火其书，庐其居。明先王之道以道之，鳏寡孤独废疾者有养也。其亦庶乎其可也！”</p><h2 id="原毁"><a href="#原毁" class="headerlink" title="原毁"></a>原毁</h2><p>古之君子，其责己也重以周，其待人也轻以约。重以周，故不怠；轻以约，故人乐为善。</p><p>闻古之人有舜者，其为人也，仁义人也。求其所以为舜者，责于己曰：“彼，人也；予，人也。彼能是，而我乃不能是！” 早夜以思，去其不如舜者，就其如舜者。闻古之人有周公者，其为人也，多才与艺人也。求其所以为周公者，责于己曰：“彼，人也；予，人也。彼能是，而我乃不能是！” 早夜以思，去其不如周公者，就其如周公者。舜，大圣人也，后世无及焉；周公，大圣人也，后世无及焉。是人也，乃曰：“不如舜，不如周公，吾之病也。” 是不亦责于身者重以周乎！其于人也，曰：“彼人也，能有是，是足为良人矣；能善是，是足为艺人矣。” 取其一，不责其二；即其新，不究其旧：恐恐然惟惧其人之不得为善之利。一善易修也，一艺易能也，其于人也，乃曰：“能有是，是亦足矣。” 曰：“能善是，是亦足矣。” 不亦待于人者轻以约乎？</p><p>今之君子则不然。其责人也详，其待己也廉。详，故人难于为善；廉，故自取也少。己未有善，曰：“我善是，是亦足矣。” 己未有能，曰：“我能是，是亦足矣。” 外以欺于人，内以欺于心，未少有得而止矣，不亦待其身者已廉乎？</p><p>其于人也，曰：“彼虽能是，其人不足称也；彼虽善是，其用不足称也。” 举其一，不计其十；究其旧，不图其新：恐恐然惟惧其人之有闻也。是不亦责于人者已详乎？</p><p>夫是之谓不以众人待其身，而以圣人望于人，吾未见其尊己也。</p><p>虽然，为是者，有本有原，怠与忌之谓也。怠者不能修，而忌者畏人修。吾尝试之矣，尝试语于众曰：“某良士，某良士。” 其应者，必其人之与也；不然，则其所疏远不与同其利者也；不然，则其畏也。不若是，强者必怒于言，懦者必怒于色矣。又尝语于众曰：“某非良士，某非良士。” 其不应者，必其人之与也，不然，则其所疏远不与同其利者也，不然，则其畏也。不若是，强者必说于言，懦者必说于色矣。</p><p>是故事修而谤兴，德高而毁来。呜呼！士之处此世，而望名誉之光，道德之行，难已！</p><p>将有作于上者，得吾说而存之，其国家可几而理欤！</p><h2 id="获麟解"><a href="#获麟解" class="headerlink" title="获麟解"></a>获麟解</h2><p>麟之为灵，昭昭也。咏于《诗》，书于《春秋》，杂出于传记百家之书，虽妇人小子皆知其为祥也。</p><p>然麟之为物，不畜于家，不恒有于天下。其为形也不类，非若马牛犬豕豺狼麋鹿然。然则虽有麟，不可知其为麟也。</p><p>角者吾知其为牛，鬣者吾知其为马，犬豕豺狼麋鹿，吾知其为犬豕豺狼麋鹿。惟麟也，不可知。不可知，则其谓之不祥也亦宜。虽然，麟之出，必有圣人在乎位。麟为圣人出也。圣人者，必知麟，麟之果不为不祥也。</p><p>又曰：“麟之所以为麟者，以德不以形。” 若麟之出不待圣人，则谓之不祥也亦宜。</p><h2 id="师说"><a href="#师说" class="headerlink" title="师说"></a>师说</h2><p>古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。</p><p>嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。” 呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！</p><p>圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。</p><p>李氏子蟠，年十七，好古文，六艺经传皆通习之，不拘于时，学于余。余嘉其能行古道，作《师说》以贻之。</p><h2 id="进学解"><a href="#进学解" class="headerlink" title="进学解"></a>进学解</h2><p>国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”</p><p>言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。记事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。</p><p>觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。</p><p>沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。</p><p>少始知学，勇于敢为；长通于方，左右具宜。先生之于为人，可谓成矣。</p><p>然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”</p><p>先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。</p><h2 id="祭十二郎文"><a href="#祭十二郎文" class="headerlink" title="祭十二郎文"></a>祭十二郎文</h2><p>年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：</p><p>呜呼！吾少孤，及长，不省所怙，惟兄嫂是依。中年，兄殁南方，吾与汝俱幼，从嫂归葬河阳。既又与汝就食江南。零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！” 汝时尤小，当不复记忆。吾时虽能记忆，亦未知其言之悲也。</p><p>吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾。止一岁，请归取其孥。明年，丞相薨。吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。</p><p>去年，孟东野往。吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世。如吾之衰者，其能久存乎？吾不可去，汝不肯来，恐旦暮死，而汝抱无涯之戚也！” 孰谓少者殁而长者存，强者夭而病者全乎！</p><p>呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者、强者而夭殁，长者、衰者而存全乎？未可以为信也。梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣！汝之纯明宜业其家者，而不克蒙其泽！所谓天者诚难测，而神者诚难明矣！所谓理者不可推，而寿者不可知矣！</p><p>虽然，吾自今年来，苍苍者或化而为白矣，动摇者或脱而落矣。毛血日益衰，志气日益微，几何不从汝而死也。死而有知，其几何离；其无知，悲不几时，而不悲者无穷期矣。</p><p>汝之子始十岁，吾之子始五岁。少而强者不可保，如此孩提者，又可冀其成立邪？呜呼哀哉！呜呼哀哉！</p><p>汝去年书云：“比得软脚病，往往而剧。” 吾曰：“是疾也，江南之人，常常有之。” 未始以为忧也。呜呼！其竟以此而殒其生乎？抑别有疾而至斯极乎？</p><p>汝之书，六月十七日也。东野云，汝殁以六月二日；耿兰之报无月日。盖东野之使者，不知问家人以月日；如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？</p><p>今吾使建中祭汝，吊汝之孤与汝之乳母。彼有食，可守以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。</p><p>呜呼！汝病吾不知时，汝殁吾不知日，生不能相养于共居，殁不得抚汝以尽哀，敛不凭其棺，窆不临其穴。吾行负神明，而使汝夭；不孝不慈，而不能与汝相养以生，相守以死。一在天之涯，一在地之角，生而影不与吾形相依，死而魂不与吾梦相接。吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊颍之上，以待余年，教吾子与汝子，幸其成；长吾女与汝女，待其嫁，如此而已。</p><p>呜呼，言有穷而情不可终，汝其知也邪？其不知也邪？呜呼哀哉！尚飨！</p><h2 id="柳子厚墓志铭"><a href="#柳子厚墓志铭" class="headerlink" title="柳子厚墓志铭"></a>柳子厚墓志铭</h2><p>子厚，讳宗元。七世祖庆，为拓跋魏侍中，封济阴公。曾伯祖奭，为唐宰相，与褚遂良、韩瑗俱得罪武后，死高宗朝。皇考讳镇，以事母弃太常博士，求为县令江南。其后以不能媚权贵，失御史。权贵人死，乃复拜侍御史。号为刚直，所与游皆当世名人。</p><p>子厚少精敏，无不通达。逮其父时，虽少年，已自成人，能取进士第，崭然见头角。众谓柳氏有子矣。其后以博学宏词，授集贤殿正字。俊杰廉悍，议论证据今古，出入经史百子，踔厉风发，率常屈其座人。名声大振，一时皆慕与之交。诸公要人，争欲令出我门下，交口荐誉之。</p><p>贞元十九年，由蓝田尉拜监察御史。顺宗即位，拜礼部员外郎。遇用事者得罪，例出为刺史。未至，又例贬永州司马。居闲，益自刻苦，务记览，为词章，泛滥停蓄，为深博无涯涘。而自肆于山水间。</p><p>元和中，尝例召至京师；又偕出为刺史，而子厚得柳州。既至，叹曰：“是岂不足为政邪？” 因其土俗，为设教禁，州人顺赖。其俗以男女质钱，约不时赎，子本相侔，则没为奴婢。子厚与设方计，悉令赎归。其尤贫力不能者，令书其佣，足相当，则使归其质。观察使下其法于他州，比一岁，免而归者且千人。衡湘以南为进士者，皆以子厚为师，其经承子厚口讲指画为文词者，悉有法度可观。</p><p>其召至京师而复为刺史也，中山刘梦得禹锡亦在遣中，当诣播州。子厚泣曰：“播州非人所居，而梦得亲在堂，吾不忍梦得之穷，无辞以白其大人；且万无母子俱往理。” 请于朝，将拜疏，愿以柳易播，虽重得罪，死不恨。遇有以梦得事白上者，梦得于是改刺连州。呜呼！士穷乃见节义。今夫平居里巷相慕悦，酒食游戏相征逐，诩诩强笑语以相取下，握手出肺肝相示，指天日涕泣，誓生死不相背负，真若可信；一旦临小利害，仅如毛发比，反眼若不相识。落陷穽，不一引手救，反挤之，又下石焉者，皆是也。此宜禽兽夷狄所不忍为，而其人自视以为得计。闻子厚之风，亦可以少愧矣。</p><p>子厚前时少年，勇于为人，不自贵重顾籍，谓功业可立就，故坐废退。既退，又无相知有气力得位者推挽，故卒死于穷裔。材不为世用，道不行于时也。使子厚在台省时，自持其身，已能如司马刺史时，亦自不斥；斥时，有人力能举之，且必复用不穷。然子厚斥不久，穷不极，虽有出于人，其文学辞章，必不能自力，以致必传于后如今，无疑也。虽使子厚得所愿，为将相于一时，以彼易此，孰得孰失，必有能辨之者。</p><p>子厚以元和十四年十一月八日卒，年四十七。以十五年七月十日，归葬万年先人墓侧。子厚有子男二人：长曰周六，始四岁；季曰周七，子厚卒乃生。女子二人，皆幼。其得归葬也，费皆出观察使河东裴君行立。行立有节概，重然诺，与子厚结交，子厚亦为之尽，竟赖其力。葬子厚于万年之墓者，舅弟卢遵。遵，涿人，性谨慎，学问不厌。自子厚之斥，遵从而家焉，逮其死不去。既往葬子厚，又将经纪其家，庶几有始终者。</p><p>铭曰：“是惟子厚之室，既固既安，以利其嗣人。”</p><h1 id="柳宗元"><a href="#柳宗元" class="headerlink" title="柳宗元"></a>柳宗元</h1><h2 id="驳复仇议"><a href="#驳复仇议" class="headerlink" title="驳复仇议"></a>驳复仇议</h2><p>臣伏见天后时，有同州下邽人徐元庆者，父爽为县吏赵师韫所杀，卒能手刃父仇，束身归罪。当时谏臣陈子昂建议诛之而旌其闾；且请 “编之于令，永为国典”。臣窃独过之。</p><p>臣闻礼之大本，以防乱也。若曰无为贼虐，凡为子者杀无赦。刑之大本，亦以防乱也。若曰无为贼虐，凡为理者杀无赦。其本则合，其用则异，旌与诛莫得而并焉。诛其可旌，兹谓滥；黩刑甚矣。旌其可诛，兹谓僭；坏礼甚矣。果以是示于天下，传于后代，趋义者不知所向，违害者不知所立，以是为典可乎？盖圣人之制，穷理以定赏罚，本情以正褒贬，统于一而已矣。</p><p>向使刺谳其诚伪，考正其曲直，原始而求其端，则刑礼之用，判然离矣。何者？若元庆之父，不陷于公罪，师韫之诛，独以其私怨，奋其吏气，虐于非辜，州牧不知罪，刑官不知问，上下蒙冒，吁号不闻；而元庆能以戴天为大耻，枕戈为得礼，处心积虑，以冲仇人之胸，介然自克，即死无憾，是守礼而行义也。执事者宜有惭色，将谢之不暇，而又何诛焉？</p><p>其或元庆之父，不免于罪，师韫之诛，不愆于法，是非死于吏也，是死于法也。法其可仇乎？仇天子之法，而戕奉法之吏，是悖骜而凌上也。执而诛之，所以正邦典，而又何旌焉？</p><p>且其议曰：“人必有子，子必有亲，亲亲相仇，其乱谁救？” 是惑于礼也甚矣。礼之所谓仇者，盖其冤抑沉痛而号无告也；非谓抵罪触法，陷于大戮。而曰 “彼杀之，我乃杀之”。不议曲直，暴寡胁弱而已。其非经背圣，不亦甚哉！</p><p>《周礼》：“调人，掌司万人之仇。凡杀人而义者，令勿仇；仇之则死。有反杀者，邦国交仇之。” 又安得亲亲相仇也？《春秋公羊传》曰：“父不受诛，子复仇可也。父受诛，子复仇，此推刃之道，复仇不除害。” 今若取此以断两下相杀，则合于礼矣。且夫不忘仇，孝也；不爱死，义也。元庆能不越于礼，服孝死义，是必达理而闻道者也。夫达理闻道之人，岂其以王法为敌仇者哉？议者反以为戮，黩刑坏礼，其不可以为典，明矣。</p><p>请下臣议附于令。有断斯狱者，不宜以前议从事。谨议。</p><h2 id="捕蛇者说"><a href="#捕蛇者说" class="headerlink" title="捕蛇者说"></a>捕蛇者说</h2><p>永州之野产异蛇：黑质而白章，触草木尽死；以啮人，无御之者。然得而腊之以为饵，可以已大风、挛踠、瘘疠，去死肌，杀三虫。其始太医以王命聚之，岁赋其二。募有能捕之者，当其租入。永之人争奔走焉。</p><p>有蒋氏者，专其利三世矣。问之，则曰：“吾祖死于是，吾父死于是，今吾嗣为之十二年，几死者数矣。” 言之貌若甚戚者。余悲之，且曰：“若毒之乎？余将告于莅事者，更若役，复若赋，则如何？” 蒋氏大戚，汪然出涕，曰：“君将哀而生之乎？则吾斯役之不幸，未若复吾赋不幸之甚也。向吾不为斯役，则久已病矣。自吾氏三世居是乡，积于今六十岁矣。而乡邻之生日蹙，殚其地之出，竭其庐之入。号呼而转徙，饥渴而顿踣。触风雨，犯寒暑，呼嘘毒疠，往往而死者，相藉也。曩与吾祖居者，今其室十无一焉。与吾父居者，今其室十无二三焉。与吾居十二年者，今其室十无四五焉。非死则徙尔，而吾以捕蛇独存。悍吏之来吾乡，叫嚣乎东西，隳突乎南北；哗然而骇者，虽鸡狗不得宁焉。吾恂恂而起，视其缶，而吾蛇尚存，则弛然而卧。谨食之，时而献焉。退而甘食其土之有，以尽吾齿。盖一岁之犯死者二焉，其余则熙熙而乐，岂若吾乡邻之旦旦有是哉。今虽死乎此，比吾乡邻之死则已后矣，又安敢毒耶？”</p><p>余闻而愈悲，孔子曰：“苛政猛于虎也！” 吾尝疑乎是，今以蒋氏观之，犹信。呜呼！孰知赋敛之毒，有甚于是蛇者乎！故为之说，以俟夫观人风者得焉。</p><h1 id="范仲淹"><a href="#范仲淹" class="headerlink" title="范仲淹"></a>范仲淹</h1><h2 id="严先生祠堂记"><a href="#严先生祠堂记" class="headerlink" title="严先生祠堂记"></a>严先生祠堂记</h2><p>先生，汉光武之故人也。相尚以道。及帝握《赤符》，乘六龙，得圣人之时，臣妾亿兆，天下孰加焉？惟先生以节高之。既而动星象，归江湖，得圣人之清。泥涂轩冕，天下孰加焉？惟光武以礼下之。</p><p>在《蛊》之上九，众方有为，而独 “不事王侯，高尚其事”，先生以之。在《屯》之初九，阳德方亨，而能 “以贵下贱，大得民也”，光武以之。盖先生之心，出乎日月之上；光武之量，包乎天地之外。微先生，不能成光武之大，微光武，岂能遂先生之高哉？而使贪夫廉，懦夫立，是大有功于名教也。</p><p>仲淹来守是邦，始构堂而奠焉，乃复为其后者四家，以奉祠事。又从而歌曰∶“云山苍苍，江水泱泱，先生之风，山高水长！”</p><h2 id="岳阳楼记"><a href="#岳阳楼记" class="headerlink" title="岳阳楼记"></a>岳阳楼记</h2><p>庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。</p><p>予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎？</p><p>若夫霪雨霏霏，连月不开，阴风怒号，浊浪排空；日星隐曜，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。</p><p>至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。</p><p>嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰 “先天下之忧而忧，后天下之乐而乐” 乎。噫！微斯人，吾谁与归？</p><p>时六年九月十五日。</p><h1 id="欧阳修"><a href="#欧阳修" class="headerlink" title="欧阳修"></a>欧阳修</h1><h2 id="五代史伶官传序"><a href="#五代史伶官传序" class="headerlink" title="五代史伶官传序"></a>五代史伶官传序</h2><p>呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。</p><p>世言晋王之将终也，以三矢赐庄宗而告之曰：“梁，吾仇也；燕王，吾所立，契丹与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！” 庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。</p><p>方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归，至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦受益。” 忧劳可以兴国，逸豫可以亡身，自然之理也。</p><p>故方其盛也，举天下豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！</p><h2 id="醉翁亭记"><a href="#醉翁亭记" class="headerlink" title="醉翁亭记"></a>醉翁亭记</h2><p>环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。</p><p>若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。</p><p>至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。</p><p>已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。</p><h2 id="秋声赋"><a href="#秋声赋" class="headerlink" title="秋声赋"></a>秋声赋</h2><p>欧阳子方夜读书，闻有声自西南来者，悚然而听之，曰：“异哉！” 初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。” 童子曰：“星月皎洁，明河在天，四无人声，声在树间。”</p><p>予曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。”</p><p>“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！”</p><p>童子莫对，垂头而睡。但闻四壁虫声唧唧，如助予之叹息。</p><h2 id="祭石曼卿文"><a href="#祭石曼卿文" class="headerlink" title="祭石曼卿文"></a>祭石曼卿文</h2><p>维治平四年七月日，具官欧阳修，谨遣尚书都省令史李敭，至于太清，以清酌庶羞之奠，致祭于亡友曼卿之墓下，而吊之以文。曰：</p><p>呜呼曼卿！生而为英，死而为灵。其同乎万物生死，而复归于无物者，暂聚之形；不与万物共尽，而卓然其不配者，后世之名。此自古圣贤，莫不皆然，而著在简册者，昭如日星。</p><p>呜呼曼卿！吾不见子久矣，犹能仿佛子之平生。其轩昂磊落，突兀峥嵘而埋藏于地下者，意其不化为朽壤，而为金玉之精。不然，生长松之千尺，产灵芝而九茎。奈何荒烟野蔓，荆棘纵横；风凄露下，走磷飞萤！但见牧童樵叟，歌吟上下，与夫惊禽骇兽，悲鸣踯躅而咿嘤。今固如此，更千秋而万岁兮，安知其不穴藏孤貉与鼯鼪？此自古圣贤亦皆然兮，独不见夫累累乎旷野与荒城！</p><p>呜呼曼卿！盛衰之理，吾固知其如此，而感念畴昔，悲凉凄怆，不觉临风而陨涕者，有愧乎太上之忘情。尚飨！</p><h1 id="苏洵"><a href="#苏洵" class="headerlink" title="苏洵"></a>苏洵</h1><h2 id="管仲论"><a href="#管仲论" class="headerlink" title="管仲论"></a>管仲论</h2><p>管仲相威公，霸诸侯，攘夷狄，终其身齐国富强，诸侯不敢叛。管仲死，竖刁、易牙、开方用，威公薨于乱，五公子争立，其祸蔓延，讫简公，齐无宁岁。夫功之成，非成于成之日，盖必有所由起；祸之作，不作于作之日，亦必有所由兆。故齐之治也，吾不曰管仲，而曰鲍叔。及其乱也，吾不曰竖刁、易牙、开方，而曰管仲。何则？竖刁、易牙、开方三子，彼固乱人国者，顾其用之者，威公也。夫有舜而后知放四凶，有仲尼而后知去少正卯。彼威公何人也？顾其使威公得用三子者，管仲也。仲之疾也，公问之相。当是时也，吾意以仲且举天下之贤者以对。而其言乃不过曰：竖刁、易牙、开方三子，非人情，不可近而已。</p><p>呜呼！仲以为威公果能不用三子矣乎？仲与威公处几年矣，亦知威公之为人矣乎？威公声不绝于耳，色不绝于目，而非三子者则无以遂其欲。彼其初之所以不用者，徒以有仲焉耳。一日无仲，则三子者可以弹冠而相庆矣。仲以为将死之言可以絷威公之手足耶？夫齐国不患有三子，而患无仲。有仲，则三子者，三匹夫耳。不然，天下岂少三子之徒哉？虽威公幸而听仲，诛此三人，而其余者，仲能悉数而去之耶？呜呼！仲可谓不知本者矣。因威公之问，举天下之贤者以自代，则仲虽死，而齐国未为无仲也。夫何患三子者？不言可也。五伯莫盛于威、文，文公之才，不过威公，其臣又皆不及仲；灵公之虐，不如孝公之宽厚。文公死，诸侯不敢叛晋，晋习文公之余威，犹得为诸侯之盟主百余年。何者？其君虽不肖，而尚有老成人焉。威公之薨也，一乱涂地，无惑也，彼独恃一管仲，而仲则死矣。</p><p>夫天下未尝无贤者，盖有有臣而无君者矣。威公在焉，而曰天下不复有管仲者，吾不信也。仲之书，有记其将死论鲍叔、宾胥无之为人，且各疏其短。是其心以为数子者皆不足以托国。而又逆知其将死，则其书诞谩不足信也。吾观史鰌，以不能进蘧伯玉，而退弥子瑕，故有身后之谏。萧何且死，举曹参以自代。大臣之用心，固宜如此也。夫国以一人兴，以一人亡。贤者不悲其身之死，而忧其国之衰，故必复有贤者，而后可以死。彼管仲者，何以死哉？</p><h2 id="辨奸论"><a href="#辨奸论" class="headerlink" title="辨奸论"></a>辨奸论</h2><p>事有必至，理有固然。惟天下之静者，乃能见微而知著。月晕而风，础润而雨，人人知之。人事之推移，理势之相因，其疏阔而难知，变化而不可测者，孰与天地阴阳之事。而贤者有不知，其故何也？好恶乱其中，而利害夺其外也！</p><p>昔者，山巨源见王衍曰：“误天下苍生者，必此人也！” 郭汾阳见卢杞曰：“此人得志。吾子孙无遗类矣！” 自今而言之，其理固有可见者。以吾观之，王衍之为人，容貌言语，固有以欺世而盗名者。然不忮不求，与物浮沉。使晋无惠帝，仅得中主，虽衍百千，何从而乱天下乎？卢杞之奸，固足以败国。然而不学无文，容貌不足以动人，言语不足以眩世，非德宗之鄙暗，亦何从而用之？由是言之，二公之料二子，亦容有未必然也！</p><p>今有人，口诵孔、老之言，身履夷、齐之行，收召好名之士、不得志之人，相与造作言语，私立名字，以为颜渊、孟轲复出，而阴贼险狠，与人异趣。是王衍、卢杞合而为一人也。其祸岂可胜言哉？夫面垢不忘洗，衣垢不忘浣。此人之至情也。今也不然，衣臣虏之衣。食犬彘之食，囚首丧面，而谈诗书，此岂其情也哉？凡事之不近人情者，鲜不为大奸慝，竖刁、易牙、开方是也。以盖世之名，而济其未形之患。虽有愿治之主，好贤之相，犹将举而用之。则其为天下患，必然而无疑者，非特二子之比也。</p><p>孙子曰：“善用兵者，无赫赫之功。” 使斯人而不用也，则吾言为过，而斯人有不遇之叹。孰知祸之至于此哉？不然。天下将被其祸，而吾获知言之名，悲夫！</p><h2 id="心术"><a href="#心术" class="headerlink" title="心术"></a>心术</h2><p>为将之道，当先治心。泰山崩于前而色不变，麋鹿兴于左而目不瞬，然后可以制利害，可以待敌。</p><p>凡兵上义；不义，虽利勿动。非一动之为利害，而他日将有所不可措手足也。夫惟义可以怒士，士以义怒，可与百战。</p><p>凡战之道，未战养其财，将战养其力，既战养其气，既胜养其心。谨烽燧，严斥堠，使耕者无所顾忌，所以养其财；丰犒而优游之，所以养其力；小胜益急，小挫益厉，所以养其气；用人不尽其所欲为，所以养其心。故士常蓄其怒、怀其欲而不尽。怒不尽则有馀勇，欲不尽则有馀贪。故虽并天下，而士不厌兵，此黄帝之所以七十战而兵不殆也。不养其心，一战而胜，不可用矣。</p><p>凡将欲智而严，凡士欲愚。智则不可测，严则不可犯，故士皆委己而听命，夫安得不愚？夫惟士愚，而后可与之皆死。</p><p>凡兵之动，知敌之主，知敌之将，而后可以动于险。邓艾缒兵于蜀中，非刘禅之庸，则百万之师可以坐缚，彼固有所侮而动也。故古之贤将，能以兵尝敌，而又以敌自尝，故去就可以决。</p><p>凡主将之道，知理而后可以举兵，知势而后可以加兵，知节而后可以用兵。知理则不屈，知势则不沮，知节则不穷。见小利不动，见小患不避，小利小患，不足以辱吾技也，夫然后有以支大利大患。夫惟养技而自爱者，无敌于天下。故一忍可以支百勇，一静可以制百动。</p><p>兵有长短，敌我一也。敢问：“吾之所长，吾出而用之，彼将不与吾校；吾之所短，吾蔽而置之，彼将强与吾角，奈何？” 曰：“吾之所短，吾抗而暴之，使之疑而却；吾之所长，吾阴而养之，使之狎而堕其中。此用长短之术也。”</p><p>善用兵者，使之无所顾，有所恃。无所顾，则知死之不足惜；有所恃，则知不至于必败。尺箠当猛虎，奋呼而操击；徒手遇蜥蜴，变色而却步，人之情也。知此者，可以将矣。袒裼而案剑，则乌获不敢逼；冠胄衣甲，据兵而寝，则童子弯弓杀之矣。故善用兵者以形固。夫能以形固，则力有馀矣。</p><h2 id="张益州画像记"><a href="#张益州画像记" class="headerlink" title="张益州画像记"></a>张益州画像记</h2><p>至和元年秋，蜀人传言有寇至，边军夜呼，野无居人，谣言流闻，京师震惊。方命择帅，天子曰：“毋养乱，毋助变。众言朋兴，朕志自定。外乱不作，变且中起，不可以文令，又不可以武竞，惟朕一二大吏。孰为能处兹文武之间，其命往抚朕师？” 乃推曰：张公方平其人。天子曰：“然。” 公以亲辞，不可，遂行。</p><p>冬十一月至蜀，至之日，归屯军，撤守备，使谓郡县：“寇来在吾，无尔劳苦。” 明年正月朔旦，蜀人相庆如他日，遂以无事。又明年正月，相告留公像于净众寺，公不能禁。</p><p>眉阳苏洵言于众曰：“未乱，易治也；既乱，易治也；有乱之萌，无乱之形，是谓将乱，将乱难治，不可以有乱急，亦不可以无乱弛。惟是元年之秋，如器之欹，未坠于地。惟尔张公，安坐于其旁，颜色不变，徐起而正之。既正，油然而退，无矜容。为天子牧小民不倦，惟尔张公。尔繄以生，惟尔父母。且公尝为我言‘民无常性，惟上所待。人皆曰蜀人多变，于是待之以待盗贼之意，而绳之以绳盗贼之法。重足屏息之民，而以斧令。于是民始忍以其父母妻子之所仰赖之身，而弃之于盗贼，故每每大乱。夫约之以礼，驱之以法，惟蜀人为易。至于急之而生变，虽齐、鲁亦然。吾以齐、鲁待蜀人，而蜀人亦自以齐、鲁之人待其身。若夫肆意于法律之外，以威劫齐民，吾不忍为也。’呜呼！爱蜀人之深，待蜀人之厚，自公而前，吾未始见也。” 皆再拜稽首曰：“然。”</p><p>苏洵又曰：“公之恩在尔心，尔死在尔子孙，其功业在史官，无以像为也。且公意不欲，如何？” 皆曰：“公则何事于斯？虽然，于我心有不释焉。今夫平居闻一善，必问其人之姓名与其邻里之所在，以至于其长短大小美恶之状，甚者或诘其平生所嗜好，以想见其为人。而史官亦书之于其传，意使天下之人，思之于心，则存之于目；存之于目，故其思之于心也固。由此观之，像亦不为无助。” 苏洵无以诘，遂为之记。</p><p>公，南京人，为人慷慨有大节，以度量雄天下。天下有大事，公可属。系之以诗曰：天子在祚，岁在甲午。西人传言，有寇在垣。庭有武臣，谋夫如云。天子曰嘻，命我张公。公来自东，旗纛舒舒。西人聚观，于巷于涂。谓公暨暨，公来于于。公谓西人 “安尔室家，无敢或讹。讹言不祥，往即尔常。春而条桑，秋尔涤场。” 西人稽首，公我父兄。公在西囿，草木骈骈。公宴其僚，伐鼓渊渊。西人来观，祝公万年。有女娟娟，闺闼闲闲。有童哇哇，亦既能言。昔公未来，期汝弃捐。禾麻芃芃，仓庾崇崇。嗟我妇子，乐此岁丰。公在朝廷，天子股肱。天子曰归，公敢不承？作堂严严，有庑有庭。公像在中，朝服冠缨。西人相告，无敢逸荒。公归京师，公像在堂。</p><h1 id="苏轼"><a href="#苏轼" class="headerlink" title="苏轼"></a>苏轼</h1><h2 id="刑赏忠厚之至论"><a href="#刑赏忠厚之至论" class="headerlink" title="刑赏忠厚之至论"></a>刑赏忠厚之至论</h2><p>尧、舜、禹、汤、文、武、成、康之际，何其爱民之深，忧民之切，而待天下以君子长者之道也。有一善，从而赏之，又从而咏歌嗟叹之，所以乐其始而勉其终。有一不善，从而罚之，又从而哀矜惩创之，所以弃其旧而开其新。故其吁俞之声，欢忻惨戚，见于虞、夏、商、周之书。成、康既没，穆王立，而周道始衰，然犹命其臣吕侯，而告之以祥刑。其言忧而不伤，威而不怒，慈爱而能断，恻然有哀怜无辜之心，故孔子犹有取焉。</p><p>《传》曰：“赏疑从与，所以广恩也；罚疑从去，所以慎刑也。当尧之时，皋陶为士。将杀人，皋陶曰 “杀之” 三，尧曰 “宥之” 三。故天下畏皋陶执法之坚，而乐尧用刑之宽。四岳曰 “鲧可用”，尧曰 “不可，鲧方命圮族”，既而曰 “试之”。何尧之不听皋陶之杀人，而从四岳之用鲧也？然则圣人之意，盖亦可见矣。</p><p>《书》曰：“罪疑惟轻，功疑惟重。与其杀不辜，宁失不经。” 呜呼，尽之矣。可以赏，可以无赏，赏之过乎仁；可以罚，可以无罚，罚之过乎义。过乎仁，不失为君子；过乎义，则流而入于忍人。故仁可过也，义不可过也。古者赏不以爵禄，刑不以刀锯。赏之以爵禄，是赏之道行于爵禄之所加，而不行于爵禄之所不加也。刑之以刀锯，是刑之威施于刀锯之所及，而不施于刀锯之所不及也。先王知天下之善不胜赏，而爵禄不足以劝也；知天下之恶不胜刑，而刀锯不足以裁也。是故疑则举而归之于仁，以君子长者之道待天下，使天下相率而归于君子长者之道。故曰：忠厚之至也。</p><p>《诗》曰：“君子如祉，乱庶遄已。君子如怒，乱庶遄沮。” 夫君子之已乱，岂有异术哉？时其喜怒，而无失乎仁而已矣。《春秋》之义，立法贵严，而责人贵宽。因其褒贬之义，以制赏罚，亦忠厚之至也。</p><h2 id="范增论"><a href="#范增论" class="headerlink" title="范增论"></a>范增论</h2><p>汉用陈平计，间疏楚君臣，项羽疑范增与汉有私，稍夺其权。增大怒曰：“天下事大定矣，君王自为之，愿赐骸骨，归卒伍。” 未至彭城，疽发背，死。</p><p>苏子曰：“增之去，善矣。不去，羽必杀增。独恨其不早尔。” 然则当以何事去？增劝羽杀沛公，羽不听，终以此失天下，当于是去耶？曰：“否。增之欲杀沛公，人臣之分也；羽之不杀，犹有君人之度也。增曷为以此去哉？《易》曰：‘知几其神乎！’《诗》曰：‘如彼雨雪，先集为霰。’增之去，当于羽杀卿子冠军时也。”</p><p>陈涉之得民也，以项燕。项氏之兴也，以立楚怀王孙心；而诸侯之叛之也，以弑义帝。且义帝之立，增为谋主矣。义帝之存亡，岂独为楚之盛衰，亦增之所与同祸福也；未有义帝亡而增独能久存者也。羽之杀卿子冠军也，是弑义帝之兆也。其弑义帝，则疑增之本也，岂必待陈平哉？物必先腐也，而后虫生之；人必先疑也，而后谗入之。陈平虽智，安能间无疑之主哉？</p><p>吾尝论义帝，天下之贤主也。独遣沛公入关，而不遣项羽；识卿子冠军于稠人之中，而擢为上将，不贤而能如是乎？羽既矫杀卿子冠军，义帝必不能堪，非羽弑帝，则帝杀羽，不待智者而后知也。增始劝项梁立义帝，诸侯以此服从。中道而弑之，非增之意也。夫岂独非其意，将必力争而不听也。不用其言，而杀其所立，羽之疑增必自此始矣。</p><p>方羽杀卿子冠军，增与羽比肩而事义帝，君臣之分未定也。为增计者，力能诛羽则诛之，不能则去之，岂不毅然大丈夫也哉？增年七十，合则留，不合即去，不以此时明去就之分，而欲依羽以成功名，陋矣！虽然，增，高帝之所畏也；增不去，项羽不亡。亦人杰也哉！</p><h2 id="留侯论"><a href="#留侯论" class="headerlink" title="留侯论"></a>留侯论</h2><p>古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。</p><p>夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。</p><p>当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。</p><p>千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”</p><p>楚庄王伐郑，郑伯肉袒牵羊以逆；庄王曰：“其君能下人，必能信用其民矣。” 遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。</p><p>观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？</p><p>太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！</p><h2 id="贾谊论"><a href="#贾谊论" class="headerlink" title="贾谊论"></a>贾谊论</h2><p>非才之难，所以自用者实难。惜乎！贾生，王者之佐，而不能自用其才也。</p><p>夫君子之所取者远，则必有所待；所就者大，则必有所忍。古之贤人，皆负可致之才，而卒不能行其万一者，未必皆其时君之罪，或者其自取也。</p><p>愚观贾生之论，如其所言，虽三代何以远过？得君如汉文，犹且以不用死。然则是天下无尧、舜，终不可有所为耶？仲尼圣人，历试于天下，苟非大无道之国，皆欲勉强扶持，庶几一日得行其道。将之荆，先之以冉有，申之以子夏。君子之欲得其君，如此其勤也。孟子去齐，三宿而后出昼，犹曰：“王其庶几召我。” 君子之不忍弃其君，如此其厚也。公孙丑问曰：“夫子何为不豫？” 孟子曰：“方今天下，舍我其谁哉？而吾何为不豫？” 君子之爱其身，如此其至也。夫如此而不用，然后知天下果不足与有为，而可以无憾矣。若贾生者，非汉文之不能用生，生之不能用汉文也。</p><p>夫绛侯亲握天子玺而授之文帝，灌婴连兵数十万，以决刘、吕之雌雄，又皆高帝之旧将，此其君臣相得之分，岂特父子骨肉手足哉？贾生，洛阳之少年。欲使其一朝之间，尽弃其旧而谋其新，亦已难矣。为贾生者，上得其君，下得其大臣，如绛、灌之属，优游浸渍而深交之，使天子不疑，大臣不忌，然后举天下而唯吾之所欲为，不过十年，可以得志。安有立谈之间，而遽为人 “痛哭” 哉！观其过湘为赋以吊屈原，纡郁愤闷，趯然有远举之志。其后以自伤哭泣，至于夭绝。是亦不善处穷者也。夫谋之一不见用，则安知终不复用也？不知默默以待其变，而自残至此。呜呼！贾生志大而量小，才有余而识不足也。</p><p>古之人，有高世之才，必有遗俗之累。是故非聪明睿智不惑之主，则不能全其用。古今称苻坚得王猛于草茅之中，一朝尽斥去其旧臣，而与之谋。彼其匹夫略有天下之半，其以此哉！愚深悲生之志，故备论之。亦使人君得如贾生之臣，则知其有狷介之操，一不见用，则忧伤病沮，不能复振。而为贾生者，亦谨其所发哉！</p><h2 id="晁错论"><a href="#晁错论" class="headerlink" title="晁错论"></a>晁错论</h2><p>天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。</p><p>天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，责天下之祸，必集於我。</p><p>昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。</p><p>古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至于成功。</p><p>夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。</p><p>当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？</p><p>嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！</p><h2 id="前赤壁赋"><a href="#前赤壁赋" class="headerlink" title="前赤壁赋"></a>前赤壁赋</h2><p>壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。</p><p>于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。” 客有吹洞箫者，倚歌而和之。其声呜呜然，如怨如慕，如泣如诉，余音袅袅，不绝如缕。舞幽壑之潜蛟，泣孤舟之嫠妇。</p><p>苏子愀然，正襟危坐而问客曰：“何为其然也？” 客曰：“月明星稀，乌鹊南飞，此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”</p><p>苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭，是造物者之无尽藏也，而吾与子之所共适。”</p><p>客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。</p><h2 id="后赤壁赋"><a href="#后赤壁赋" class="headerlink" title="后赤壁赋"></a>后赤壁赋</h2><p>是岁十月之望，步自雪堂，将归于临皋。二客从予过黄泥之坂。霜露既降，木叶尽脱，人影在地，仰见明月，顾而乐之，行歌相答。已而叹曰：“有客无酒，有酒无肴，月白风清，如此良夜何！” 客曰：“今者薄暮，举网得鱼，巨口细鳞，状如松江之鲈。顾安所得酒乎？” 归而谋诸妇。妇曰：“我有斗酒，藏之久矣，以待子不时之需。” 于是携酒与鱼，复游于赤壁之下。江流有声，断岸千尺；山高月小，水落石出。曾日月之几何，而江山不可复识矣。予乃摄衣而上，履谗①岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有孤鹤，横江东来。翅如车轮，玄裳缟衣，戛然长鸣，掠予舟而西也。</p><p>须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐乎？” 问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也邪？” 道士顾笑，予亦惊寤。开户视之，不见其处。</p><h1 id="苏辙"><a href="#苏辙" class="headerlink" title="苏辙"></a>苏辙</h1><h2 id="六国论"><a href="#六国论" class="headerlink" title="六国论"></a>六国论</h2><p>六国破灭，非兵不利，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。</p><p>秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。” 此言得之。</p><p>齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。</p><p>呜呼！以赂秦之地，封天下之谋臣，以事秦之心，礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！</p><p>夫六国与秦皆诸侯，其势弱于秦，而犹有可以不赂而胜之之势。苟以天下之大，而从六国破亡之故事，是又在六国下矣。</p><h2 id="黄州快哉亭记"><a href="#黄州快哉亭记" class="headerlink" title="黄州快哉亭记"></a>黄州快哉亭记</h2><p>江出西陵，始得平地，其流奔放肆大。南合沅、湘，北合汉沔，其势益张。至于赤壁之下，波流浸灌，与海相若。清河张君梦得谪居齐安，即其庐之西南为亭，以览观江流之胜，而余兄子瞻名之曰 “快哉”。</p><p>盖亭之所见，南北百里，东西一舍。涛澜汹涌，风云开阖。昼则舟楫出没于其前，夜则鱼龙悲啸于其下。变化倏忽，动心骇目，不可久视。今乃得玩之几席之上，举目而足。西望武昌诸山，冈陵起伏，草木行列，烟消日出。渔夫樵父之舍，皆可指数。此其所以为 “快哉” 者也。至于长洲之滨，故城之墟。曹孟德、孙仲谋之所睥睨，周瑜、陆逊之所骋骛。其流风遗迹，亦足以称快世俗。</p><p>昔楚襄王从宋玉、景差于兰台之宫，有风飒然至者，王披襟当之，曰：“快哉此风！寡人所与庶人共者耶？” 宋玉曰：“此独大王之雄风耳，庶人安得共之！” 玉之言盖有讽焉。夫风无雌雄之异，而人有遇，不遇之变；楚王之所以为乐，与庶人之所以为忧，此则人之变也，而风何与焉？士生于世，使其中不自得，将何往而非病？使其中坦然，不以物伤性，将何适而非快？今张君不以谪为患，窃会计之余功，而自放山水之间，此其中宜有以过人者。将蓬户瓮牖无所不快；而况乎濯长江之清流，揖西山之白云，穷耳目之胜以自适也哉！不然，连山绝壑，长林古木，振之以清风，照之以明月，此皆骚人思士之所以悲伤憔悴而不能胜者，乌睹其为快也哉！</p><p>元丰六年十一月朔日，赵郡苏辙记。</p><h1 id="王安石"><a href="#王安石" class="headerlink" title="王安石"></a>王安石</h1><h2 id="游褒禅山记"><a href="#游褒禅山记" class="headerlink" title="游褒禅山记"></a>游褒禅山记</h2><p>褒禅山亦谓之华山。唐浮图慧褒始舍于其址，而卒葬之；以故其后名之曰 “褒禅”。今所谓慧空禅院者，褒之庐冢也。距其院东五里，所谓华山洞者，以其乃华山之阳名之也。距洞百余步，有碑仆道，其文漫灭，独其为文犹可识，曰 “花山”。今言 “华” 如 “华实” 之 “华” 者，盖音谬也。</p><p>其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。” 遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之而不得极夫游之乐也。</p><p>于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也。</p><p>余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。</p><p>四人者：庐陵萧君圭君玉，长乐王回深父，余弟安国平父、安上纯父。至和元年七月某日，临川王某记。</p><h1 id="方孝孺"><a href="#方孝孺" class="headerlink" title="方孝孺"></a>方孝孺</h1><h2 id="深虑论"><a href="#深虑论" class="headerlink" title="深虑论"></a>深虑论</h2><p>虑天下者，常图其所难而忽其所易，备其所可畏而遗其所不疑。然而，祸常发于所忽之中，而乱常起于不足疑之事。岂其虑之未周欤？盖虑之所能及者，人事之宜然，而出于智力之所不及者，天道也。</p><p>当秦之世，而灭诸侯，一天下。而其心以为周之亡在乎诸侯之强耳，变封建而为郡县。方以为兵革可不复用，天子之位可以世守，而不知汉帝起陇亩之中，而卒亡秦之社稷。汉惩秦之孤立，于是大建庶孽而为诸侯，以为同姓之亲，可以相继而无变，而七国萌篡弑之谋。武、宣以后，稍削析之而分其势，以为无事矣，而王莽卒移汉祚。光武之惩哀、平，魏之惩汉，晋之惩魏，各惩其所由亡而为之备。而其亡也，盖出于所备之外。唐太宗闻武氏之杀其子孙，求人于疑似之际而除之，而武氏日侍其左右而不悟。宋太祖见五代方镇之足以制其君，尽释其兵权，使力弱而易制，而不知子孙卒困于敌国。此其人皆有出人之智、盖世之才，其于治乱存亡之几，思之详而备之审矣。虑切于此而祸兴于彼，终至乱亡者，何哉？盖智可以谋人，而不可以谋天。</p><p>良医之子，多死于病；良巫之子，多死于鬼。岂工于活人，而拙于谋子也哉？乃工于谋人，而拙于谋天也。古之圣人，知天下后世之变，非智虑之所能周，非法术之所能制，不敢肆其私谋诡计，而惟积至诚，用大德以结乎天心，使天眷其德，若慈母之保赤子而不忍释。故其子孙，虽有至愚不肖者足以亡国，而天卒不忍遽亡之。此虑之远者也。夫苟不能自结于天，而欲以区区之智笼络当世之务，而必后世之无危亡，此理之所必无者，而岂天道哉！</p><h2 id="豫让论"><a href="#豫让论" class="headerlink" title="豫让论"></a>豫让论</h2><p>士君子立身事主，既名知己，则当竭尽智谋，忠告善道，销患于未形，保治于未然，俾身全而主安。生为名臣，死为上鬼，垂光百世，照耀简策，斯为美也。苟遇知己，不能扶危而未乱之先，而乃捐躯殒命于既败之后；钓名沽誉，眩世骇俗，由君子观之，皆所不取也。</p><p>盖尝因而论之：豫让臣事智伯，及赵襄子杀智伯，让为之报仇。声名烈烈，虽愚夫愚妇莫不知其为忠臣义士也。呜呼！让之死固忠矣，惜乎处死之道有未忠者存焉 —— 何也？观其漆身吞炭，谓其友曰：“凡吾所为者极难，将以愧天下后世之为人臣而怀二心者也。” 谓非忠可乎？及观其斩衣三跃，襄子责以不死于中行氏，而独死于智伯。让应曰：“中行氏以众人待我，我故以众人报之；智伯以国士待我，我故以国士报之。” 即此而论，让馀徐憾矣。</p><p>段规之事韩康，任章之事魏献，未闻以国士待之也；而规也章也，力劝其主从智伯之请，与之地以骄其志，而速其亡也。郄疵之事智伯，亦未尝以国士待之也；而疵能察韩、魏之情以谏智伯。虽不用其言以至灭亡，而疵之智谋忠告，已无愧于心也。让既自谓智伯待以国士矣，国士 —— 济国之上也。当伯请地无厌之日，纵欲荒暴之时，为让者正宜陈力就列，谆谆然而告之日：“诸侯大夫各安分地，无相侵夺，古之制也。今无故而取地于人，人不与，而吾之忿心必生；与之，则吾之骄心以起。忿必争，争必败；骄必傲，傲必亡”。谆切恳至，谏不从，再谏之，再谏不从，三谏之。三谏不从，移其伏剑之死，死于是日。伯虽顽冥不灵，感其至诚，庶几复悟。和韩、魏，释赵围，保全智宗，守其祭祀。若然，则让虽死犹生也，岂不胜于斩衣而死乎？</p><p>让于此时，曾无一语开悟主心，视伯之危亡，犹越人视秦人之肥瘠也。袖手旁观，坐待成败，国士之报，曾若是乎？智伯既死，而乃不胜血气之悻悻，甘自附于刺客之流。何足道哉，何足道哉！虽然，以国士而论，豫让固不足以当矣；彼朝为仇敌，暮为君臣，腆然而自得者，又让之罪人也。噫！</p><h1 id="王守仁"><a href="#王守仁" class="headerlink" title="王守仁"></a>王守仁</h1><h2 id="尊经阁记"><a href="#尊经阁记" class="headerlink" title="尊经阁记"></a>尊经阁记</h2><p>经，常道也。其在于天，谓之命；其赋于人，谓之性。其主于身，谓之心。心也，性也，命也，一也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。其应乎感也，则为恻隐，为羞恶，为辞让，为是非；其见于事也，则为父子之亲，为君臣之义，为夫妇之别，为长幼之序，为朋友之信。是恻隐也，羞恶也，辞让也，是非也；是亲也，义也，序也，别也，信也，一也。皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也，是常道也。</p><p>以言其阴阳消息之行焉，则谓之《易》；以言其纪纲政事之施焉，则谓之《书》；以言其歌咏性情之发焉，则谓之《诗》；以言其条理节文之着焉，则谓之《礼》；以言其欣喜和平之生焉，则谓之《乐》；以言其诚伪邪正之辨焉，则谓之《春秋》。是阴阳消息之行也，以至于诚伪邪正之辨也，一也，皆所谓心也，性也，命也。通人物，达四海，塞天地，亘古今，无有乎弗具，无有乎弗同，无有乎或变者也。夫是之谓六经。六经者非他，吾心之常道也。</p><p>是故《易》也者，志吾心之阴阳消息者也；《书》也者，志吾心之纪纲政事者也；《诗》也者，志吾心之歌咏性情者也；《礼》也者，志吾心之条理节文者也；《乐》也者，志吾心之欣喜和平者也；《春秋》也者，志吾心之诚伪邪正者也。君子之于六经也，求之吾心之阴阳消息而时行焉，所以尊《易》也；求之吾心之纪纲政事而时施焉，所以尊《书》也；求之吾心之歌咏性情而时发焉，所以尊《诗》也；求之吾心之条理节文而时着焉，所以尊《礼》也；求之吾心之欣喜和平而时生焉，所以尊「乐」也；求之吾心之诚伪邪正而时辨焉，所以尊《春秋》也。</p><p>盖昔者圣人之扶人极，忧后世，而述六经也，由之富家者支父祖，虑其产业库藏之积，其子孙者，或至于遗忘散失，卒困穷而无以自全也，而记籍其家之所有以贻之，使之世守其产业库藏之积而享用焉，以免于困穷之患。故六经者，吾心之记籍也，而六经之实，则具于吾心。犹之产业库藏之实积，种种色色，具存于其家，其记籍者，特名状数目而已。而世之学者，不知求六经之实于吾心，而徒考索于影响之间，牵制于文义之末，硁硁然以为是六经矣。是犹富家之子孙，不务守视享用其产业库藏之实积，日遗忘散失，至为窭人丐夫，而犹嚣嚣然指其记籍曰：「斯吾产业库藏之积也！」何以异于是？</p><p>呜呼！六经之学，其不明于世，非一朝一夕之故矣。尚功利，崇邪说，是谓乱经；习训诂，传记诵，没溺于浅闻小见，以涂天下之耳目，是谓侮经；侈淫辞，竞诡辩，饰奸心盗行，逐世垄断，而犹自以为通经，是谓贼经。若是者，是并其所谓记籍者，而割裂弃毁之矣，宁复之所以为尊经也乎？</p><p>越城旧有稽山书院，在卧龙西冈，荒废久矣。郡守渭南南君大吉，既敷政于民，则慨然悼末学之支离，将进之以圣贤之道，于是使山阴另吴君瀛拓书院而一新之，又为尊经阁于其后，曰：「经正则庶民兴；庶民兴，斯无邪慝矣。」阁成，请予一言，以谂多士，予既不获辞，则为记之若是。呜呼！世之学者，得吾说而求诸其心焉，其亦庶乎知所以为尊经也矣。</p><h2 id="象祠记"><a href="#象祠记" class="headerlink" title="象祠记"></a>象祠记</h2><p>灵、博之山，有象祠焉。其下诸苗夷之居者，咸神而祠之。宣慰安君，因诸苗夷之请，新其祠屋，而请记于予。予曰：“毁之乎，其新之也？” 曰：“新之。”“新之也，何居乎？” 曰：“斯祠之肇也，盖莫知其原。然吾诸蛮夷之居是者，自吾父、吾祖溯曾高而上，皆尊奉而禋祀焉，举而不敢废也。” 予曰：“胡然乎？有鼻之祀，唐之人盖尝毁之。象之道，以为子则不孝，以为弟则傲。斥于唐，而犹存于今；坏于有鼻，而犹盛于兹土也，胡然乎？”</p><p>我知之矣：君子之爱若人也，推及于其屋之乌，而况于圣人之弟乎哉？然则祀者为舜，非为象也。意象之死，其在干羽既格之后乎？不然，古之骜桀者岂少哉？而象之祠独延于世，吾于是盖有以见舜德之至，入人之深，而流泽之远且久也。</p><p>象之不仁，盖其始焉耳，又乌知其终之不见化于舜也？《书》不云乎：“克谐以孝，烝烝乂，不格奸。” 瞽瞍亦允若，则已化而为慈父。象犹不弟，不可以为谐。进治于善，则不至于恶；不抵于奸，则必入于善。信乎，象盖已化于舜矣！《孟子》曰：“天子使吏治其国，象不得以有为也。” 斯盖舜爱象之深而虑之详，所以扶持辅导之者之周也。不然，周公之圣，而管、蔡不免焉。斯可以见象之既化于舜，故能任贤使能而安于其位，泽加于其民，既死而人怀之也。诸侯之卿，命于天子，盖《周官》之制，其殆仿于舜之封象欤？</p><p>吾于是盖有以信人性之善，天下无不可化之人也。然则唐人之毁之也，据象之始也；今之诸夷之奉之也，承象之终也。斯义也，吾将以表于世，使知人之不善，虽若象焉，犹可以改；而君子之修德，及其至也，虽若象之不仁，而犹可以化之也。”</p><h2 id="瘗旅文"><a href="#瘗旅文" class="headerlink" title="瘗旅文"></a>瘗旅文</h2><p>维正德四年秋月三日，有吏目云自京来者，不知其名氏，携一子一仆，将之任，过龙场，投宿土苗家。予从篱落间望见之，阴雨昏黑，欲就问讯北来事，不果。明早，遣人觇之，已行矣。</p><p>薄午，有人自蜈蚣坡来，云：“一老人死坡下，傍两人哭之哀。” 予曰：“此必吏目死矣。伤哉！” 薄暮，复有人来，云：“坡下死者二人，傍一人坐哭。” 询其状，则其子又死矣。明日，复有人来，云：“见坡下积尸三焉。” 则其仆又死矣。呜呼伤哉！</p><p>念其暴骨无主，将二童子持畚、锸往瘗之，二童子有难色然。予曰：“嘻！吾与尔犹彼也！” 二童闵然涕下，请往。就其傍山麓为三坎，埋之。又以只鸡、饭三盂，嗟吁涕洟而告之，曰：</p><p>呜呼伤哉！繄何人？繄何人？吾龙场驿丞余姚王守仁也。吾与尔皆中土之产，吾不知尔郡邑，尔乌为乎来为兹山之鬼乎？古者重去其乡，游宦不逾千里。吾以窜逐而来此，宜也。尔亦何辜乎？闻尔官吏目耳，俸不能五斗，尔率妻子躬耕可有也。乌为乎以五斗而易尔七尺之躯？又不足，而益以尔子与仆乎？呜呼伤哉！</p><p>尔诚恋兹五斗而来，则宜欣然就道，胡为乎吾昨望见尔容蹙然，盖不任其忧者？夫冲冒雾露，扳援崖壁，行万峰之顶，饥渴劳顿，筋骨疲惫，而又瘴疬侵其外，忧郁攻其中，其能以无死乎？吾固知尔之必死，然不谓若是其速，又不谓尔子尔仆亦遽然奄忽也！皆尔自取，谓之何哉！吾念尔三骨之无依而来瘗耳，乃使吾有无穷之怆也。</p><p>呜呼伤哉！纵不尔瘗，幽崖之狐成群，阴壑之虺如车轮，亦必能葬尔于腹，不致久暴露尔。尔既已无知，然吾何能违心乎？自吾去父母乡国而来此，三年矣，历瘴毒而苟能自全，以吾未尝一日之戚戚也。今悲伤若此，是吾为尔者重，而自为者轻也。吾不宜复为尔悲矣。</p><p>吾为尔歌，尔听之。歌曰：连峰际天兮，飞鸟不通。游子怀乡兮，莫知西东。莫知西东兮，维天则同。异域殊方兮，环海之中。达观随寓兮，奚必予宫。魂兮魂兮，无悲以恫。</p><p>又歌以慰之曰：与尔皆乡土之离兮，蛮之人言语不相知兮。性命不可期，吾苟死于兹兮，率尔子仆，来从予兮。吾与尔遨以嬉兮，骖紫彪而乘文螭兮，登望故乡而嘘唏兮。吾苟获生归兮，尔子尔仆，尚尔随兮，无以无侣为悲兮！道旁之冢累累兮，多中土之流离兮，相与呼啸而徘徊兮。餐风饮露，无尔饥兮。朝友麋鹿，暮猿与栖兮。尔安尔居兮，无为厉于兹墟兮！</p><h1 id="唐顺之"><a href="#唐顺之" class="headerlink" title="唐顺之"></a>唐顺之</h1><h2 id="信陵君救赵论"><a href="#信陵君救赵论" class="headerlink" title="信陵君救赵论"></a>信陵君救赵论</h2><p>论者以窃符为信陵君之罪，余以为此未足以罪信陵也。夫强秦之暴亟矣，今悉兵以临赵，赵必亡。赵，魏之障也。赵亡，则魏且为之后。赵、魏，又楚、燕、齐诸国之障也，赵、魏亡，则楚、燕、齐诸国为之后。天下之势，未有岌岌于此者也。故救赵者，亦以救魏；救一国者，亦以救六国也。窃魏之符以纾魏之患，借一国之师以分六国之灾，夫奚不可者？</p><p>然则信陵果无罪乎？曰：又不然也。余所诛者，信陵君之心也。</p><p>信陵一公子耳，魏固有王也。赵不请救于王，而谆谆焉请救于信陵，是赵知有信陵，不知有王也。平原君以婚姻激信陵，而信陵亦自以婚姻之故，欲急救赵，是信陵知有婚姻，不知有王也。其窃符也，非为魏也，非为六国也，为赵焉耳。非为赵也，为一平原君耳。使祸不在赵，而在他国，则虽撤魏之障，撤六国之障，信陵亦必不救。使赵无平原，或平原而非信陵之姻戚，虽赵亡，信陵亦必不救。则是赵王与社稷之轻重，不能当一平原公子，而魏之兵甲所恃以固其社稷者，只以供信陵君一姻戚之用。幸而战胜，可也，不幸战不胜，为虏于秦，是倾魏国数百年社稷以殉姻戚，吾不知信陵何以谢魏王也。</p><p>夫窃符之计，盖出于侯生，而如姬成之也。侯生教公子以窃符，如姬为公子窃符于王之卧内，是二人亦知有信陵，不知有王也。余以为信陵之自为计，曷若以唇齿之势激谏于王，不听，则以其欲死秦师者而死于魏王之前，王必悟矣。侯生为信陵计，曷若见魏王而说之救赵，不听，则以其欲死信陵君者而死于魏王之前，王亦必悟矣。如姬有意于报信陵，曷若乘王之隙而日夜劝之救，不听，则以其欲为公子死者而死于魏王之前，王亦必悟矣。如此，则信陵君不负魏，亦不负赵；二人不负王，亦不负信陵君。何为计不出此？信陵知有婚姻之赵，不知有王。内则幸姬，外则邻国，贱则夷门野人，又皆知有公子，不知有王。则是魏仅有一孤王耳。</p><p>呜呼！自世之衰，人皆习于背公死党之行而忘守节奉公之道，有重相而无威君，有私仇而无义愤，如秦人知有穰侯，不知有秦王，虞卿知有布衣之交，不知有赵王，盖君若赘旒久矣。由此言之，信陵之罪，固不专系乎符之窃不窃也。其为魏也，为六国也，纵窃符犹可。其为赵也，为一亲戚也，纵求符于王，而公然得之，亦罪也。</p><p>虽然，魏王亦不得为无罪。兵符藏于卧内，信陵亦安得窃之？信陵不忌魏王，而径请之如姬，其素窥魏王之疏也；如姬不忌魏王，而敢于窃符，其素恃魏王之宠也。木朽而蛀生之矣。古者人君持权于上，而内外莫敢不肃。则信陵安得树私交于赵？赵安得私请救于信陵？如姬安得衔信陵之恩？信陵安得卖恩于如姬？履霜之渐，岂一朝一夕也哉！由此言之，不特众人不知有王，王亦自为赘旒也。</p><p>故信陵君可以为人臣植党之戒，魏王可以为人君失权之戒。《春秋》书葬原仲、翚帅师。嗟夫！圣人之为虑深矣！</p><h1 id="归有光"><a href="#归有光" class="headerlink" title="归有光"></a>归有光</h1><h2 id="沧浪亭记"><a href="#沧浪亭记" class="headerlink" title="沧浪亭记"></a>沧浪亭记</h2><p>浮图文瑛居大云庵，环水，即苏子美沧浪亭之地也。亟求余作《沧浪亭记》，曰：“昔子美之记，记亭之胜也。请子记吾所以为亭者。”</p><p>余曰：昔吴越有国时，广陵王镇吴中，治南园于子城之西南；其外戚孙承祐，亦治园于其偏。迨淮海纳土，此园不废。苏子美始建沧浪亭，最后禅者居之：此沧浪亭为大云庵也。有庵以来二百年，文瑛寻古遗事，复子美之构于荒残灭没之余：此大云庵为沧浪亭也。</p><p>夫古今之变，朝市改易。尝登姑苏之台，望五湖之渺茫，群山之苍翠，太伯、虞仲之所建，阖闾、夫差之所争，子胥、种、蠡之所经营，今皆无有矣。庵与亭何为者哉？虽然，钱镠因乱攘窃，保有吴越，国富兵强，垂及四世。诸子姻戚，乘时奢僭，宫馆苑囿，极一时之盛。而子美之亭，乃为释子所钦重如此。可以见士之欲垂名于千载，不与其澌然而俱尽者，则有在矣。</p><p>文瑛读书喜诗，与吾徒游，呼之为沧浪僧云。</p><div class="article-footer fs14"><section id="license"><div class="header"><span>许可协议</span></div><div class="body"><p>本文采用 <a target="_blank" rel="noopener" href="https://creativecommons.org/licenses/by-nc-sa/4.0/">CC BY-NC-SA 4.0</a> 许可协议，转载请注明出处，谢谢！</p></div></section><section id="share"><div class="header"><span>分享文章</span></div><div class="body"><div class="link"><input class="copy-area" readonly id="copy-link" value="https://20508888.xyz/posts/44277/"></div><div class="social-wrap dis-select"><a class="social share-item wechat" onclick="util.toggle(&quot;qrcode-wechat&quot;)"><img class="lazy" src="data:image/png;base64,iVBORw0KGgoAAAANSUhEUgAAAAEAAAABCAYAAAAfFcSJAAAABGdBTUEAALGPC/xhBQAAADhlWElmTU0AKgAAAAgAAYdpAAQAAAABAAAAGgAAAAAAAqACAAQAAAABAAAAAaADAAQAAAABAAAAAQAAAADa6r/EAAAAC0lEQVQIHWNgAAIAAAUAAY27m/MAAAAASUVORK5CYII=" data-src="https://gcore.jsdelivr.net/gh/cdn-x/placeholder@1.0.12/social/b32ef3da1162a.svg"></a><a class="social share-item weibo" target="_blank" rel="external nofollow noopener noreferrer" href="https://service.weibo.com/share/share.php?url=https://20508888.xyz/posts/44277/&title=《古文观止》必读篇目 - Malvern's Blog&summary=左传郑伯克段于鄢初，郑武公娶于申，曰武姜。生庄公及共叔段。庄公寤生，惊姜氏，故名曰 “寤生”，遂恶之。爱共叔段，欲立之，亟请于武公，公弗许。及庄公即位，为之请制。公曰：“制，岩邑也，虢叔死焉，佗邑唯命。” 请京，使居之，谓之 “京城大..."><img class="lazy" src="data:image/png;base64,iVBORw0KGgoAAAANSUhEUgAAAAEAAAABCAYAAAAfFcSJAAAABGdBTUEAALGPC/xhBQAAADhlWElmTU0AKgAAAAgAAYdpAAQAAAABAAAAGgAAAAAAAqACAAQAAAABAAAAAaADAAQAAAABAAAAAQAAAADa6r/EAAAAC0lEQVQIHWNgAAIAAAUAAY27m/MAAAAASUVORK5CYII=" data-src="https://gcore.jsdelivr.net/gh/cdn-x/placeholder@1.0.12/social/80c07e4dbb303.svg"></a><a class="social share-item email" href="mailto:?subject=《古文观止》必读篇目 - Malvern's Blog&amp;body=https://20508888.xyz/posts/44277/"><img class="lazy" src="data:image/png;base64,iVBORw0KGgoAAAANSUhEUgAAAAEAAAABCAYAAAAfFcSJAAAABGdBTUEAALGPC/xhBQAAADhlWElmTU0AKgAAAAgAAYdpAAQAAAABAAAAGgAAAAAAAqACAAQAAAABAAAAAaADAAQAAAABAAAAAQAAAADa6r/EAAAAC0lEQVQIHWNgAAIAAAUAAY27m/MAAAAASUVORK5CYII=" data-src="https://gcore.jsdelivr.net/gh/cdn-x/placeholder@1.0.12/social/a1b00e20f425d.svg"></a><a class="social share-item link" onclick="util.copy(&quot;copy-link&quot;, &quot;复制成功&quot;)"><img class="lazy" src="data:image/png;base64,iVBORw0KGgoAAAANSUhEUgAAAAEAAAABCAYAAAAfFcSJAAAABGdBTUEAALGPC/xhBQAAADhlWElmTU0AKgAAAAgAAYdpAAQAAAABAAAAGgAAAAAAAqACAAQAAAABAAAAAaADAAQAAAABAAAAAQAAAADa6r/EAAAAC0lEQVQIHWNgAAIAAAUAAY27m/MAAAAASUVORK5CYII=" data-src="https://gcore.jsdelivr.net/gh/cdn-x/placeholder@1.0.12/social/8411ed322ced6.svg"></a></div><div class="qrcode" id="qrcode-wechat" style="opacity:0;height:0"><img class="lazy" src="data:image/png;base64,iVBORw0KGgoAAAANSUhEUgAAAAEAAAABCAYAAAAfFcSJAAAABGdBTUEAALGPC/xhBQAAADhlWElmTU0AKgAAAAgAAYdpAAQAAAABAAAAGgAAAAAAAqACAAQAAAABAAAAAaADAAQAAAABAAAAAQAAAADa6r/EAAAAC0lEQVQIHWNgAAIAAAUAAY27m/MAAAAASUVORK5CYII=" data-src="https://api.qrserver.com/v1/create-qr-code/?size=256x256&data=https://20508888.xyz/posts/44277/"></div></div></section></div></article><div class="related-wrap" id="read-next"><section class="body"><div class="item" id="prev"><div class="note">较新文章</div><a href="/posts/42904/">一些谬误</a></div><div class="item" id="next"><div class="note">较早文章</div><a href="/posts/32540/">我的书单</a></div></section></div><footer class="page-footer footnote"><hr><div class="text"><div align="center"><a title="里面或许能发现一些奇妙的东西哟" href="https://20508888.xyz/sitemap.txt" target="_blank">本站地图</a> | <a title="我的Uptime监控及状态页面" href="https://uf.20508888.xyz/" target="_blank">状态监测</a> | <a title="加密/解密一张图片" href="https://20508888.xyz/jpgcrypt.github.io/" target="_blank">图片加密&解密</a> | <a title="这是Malvern's Blog文件和图片的服务器。" href="http://117.72.17.109/" target="_blank">File Server</a> | <a title="博客人的朋友圈，博客收录与文章RSS聚合网站。" href="https://www.boyouquan.com/home" target="_blank">博友圈</a> | <a title="博客说旨在全收录优质的中文个人博客，提供博客收录、文章聚合展示等功能，欢迎来这里发现有趣的博友以及他们的最新动态！" href="https://blog.ns.ci/home" target="_blank">博客说</a></div><div align="center">Copyright 2022-2025 | Powered by <a href="https://hexo.io/zh-cn/" target="_blank">Hexo 7.3.0</a> & <a href="https://xaoxuu.com/wiki/stellar/" target="_blank">Stellar 1.29.1</a></div><div align="center"><span id="busuanzi_container_site_pv">总访问量<span id="busuanzi_value_site_pv"></span>次 | <span id="sitetime"></span></span></div><script async src="//busuanzi.ibruce.info/busuanzi/2.3/busuanzi.pure.mini.js"></script><script language="javascript">function siteTime(){window.setTimeout("siteTime()",1e3);var e=36e5,t=24*e,o=new Date,i=o.getFullYear(),a=o.getMonth()+1,n=o.getDate(),r=o.getHours(),l=o.getMinutes(),s=o.getSeconds(),M=(Date.UTC(2022,11,28,20,0,0),Date.UTC(i,a,n,r,l,s)),T=Date.UTC(2034,2,25,0,0,0)-M,g=Math.floor(T/31536e6),m=Math.floor(T/t-365*g),f=Math.floor((T-(365*g+m)*t)/e),h=Math.floor((T-(365*g+m)*t-f*e)/6e4),u=Math.floor((T-(365*g+m)*t-f*e-6e4*h)/1e3);document.getElementById("sitetime").innerHTML="本网址将在"+g+"年"+m+"天"+f+"小时"+h+"分钟"+u+"秒后过期"}siteTime()</script></div></footer><div class="main-mask" onclick="sidebar.dismiss()"></div></div><aside class="l_right"><div class="widgets"><widget class="widget-wrapper toc" id="data-toc" collapse="auto"><div class="widget-header dis-select"><span class="name">本文目录</span><a class="cap-action" onclick="sidebar.toggleTOC()"><svg xmlns="http://www.w3.org/2000/svg" width="32" height="32" viewBox="0 0 24 24"><path fill="none" stroke="currentColor" stroke-linecap="round" stroke-linejoin="round" stroke-width="2" d="M10 6h11m-11 6h11m-11 6h11M4 6h1v4m-1 0h2m0 8H4c0-1 2-2 2-3s-1-1.5-2-1"/></svg></a></div><div class="widget-body"><ol class="toc"><li class="toc-item toc-level-1"><a class="toc-link" href="#%E5%B7%A6%E4%BC%A0"><span class="toc-number">1.</span> <span class="toc-text">左传</span></a><ol class="toc-child"><li class="toc-item toc-level-2"><a class="toc-link" href="#%E9%83%91%E4%BC%AF%E5%85%8B%E6%AE%B5%E4%BA%8E%E9%84%A2"><span class="toc-number">1.1.</span> <span class="toc-text">郑伯克段于鄢</span></a></li><li class="toc-item toc-level-2"><a class="toc-link" href="#%E6%9B%B9%E5%88%BF%E8%AE%BA%E6%88%98"><span class="toc-number">1.2.</span> <span class="toc-text">曹刿论战</span></a></li><li class="toc-item toc-level-2"><a class="toc-link" href="#%E4%BB%8B%E4%B9%8B%E6%8E%A8%E4%B8%8D%E8%A8%80%E7%A6%84"><span class="toc-number">1.3.</span> <span class="toc-text">介之推不言禄</span></a></li><li class="toc-item toc-level-2"><a class="toc-link" href="#%E7%83%9B%E4%B9%8B%E6%AD%A6%E9%80%80%E7%A7%A6%E5%B8%88"><span class="toc-number">1.4.</span> <span class="toc-text">烛之武退秦师</span></a></li></ol></li><li class="toc-item toc-level-1"><a class="toc-link" href="#%E5%9B%BD%E8%AF%AD"><span class="toc-number">2.</span> <span class="toc-text">国语</span></a><ol class="toc-child"><li class="toc-item toc-level-2"><a class="toc-link" href="#%E5%8F%AC%E5%85%AC%E8%B0%8F%E5%8E%89%E7%8E%8B%E6%AD%A2%E8%B0%A4"><span class="toc-number">2.1.</span> <span class="toc-text">召公谏厉王止谤</span></a></li><li class="toc-item toc-level-2"><a class="toc-link" href="#%E5%8F%94%E5%90%91%E8%B4%BA%E8%B4%AB"><span class="toc-number">2.2.</span> <span class="toc-text">叔向贺贫</span></a></li><li class="toc-item toc-level-2"><a class="toc-link" href="#%E6%88%98%E5%9B%BD%E7%AD%96"><span class="toc-number">2.3.</span> <span class="toc-text">战国策</span></a></li><li class="toc-item toc-level-2"><a class="toc-link" href="#%E8%8B%8F%E7%A7%A6%E4%BB%A5%E8%BF%9E%E6%A8%AA%E8%AF%B4%E7%A7%A6"><span class="toc-number">2.4.</span> <span class="toc-text">苏秦以连横说秦</span></a></li><li class="toc-item toc-level-2"><a class="toc-link" href="#%E9%82%B9%E5%BF%8C%E8%AE%BD%E9%BD%90%E7%8E%8B%E7%BA%B3%E8%B0%8F"><span class="toc-number">2.5.</span> <span class="toc-text">邹忌讽齐王纳谏</span></a></li><li class="toc-item toc-level-2"><a class="toc-link" href="#%E5%86%AF%E7%85%96%E5%AE%A2%E5%AD%9F%E5%B0%9D%E5%90%9B"><span class="toc-number">2.6.</span> <span class="toc-text">冯煖客孟尝君</span></a></li><li class="toc-item toc-level-2"><a class="toc-link" href="#%E8%A7%A6%E9%BE%99%E8%AF%B4%E8%B5%B5%E5%A4%AA%E5%90%8E"><span class="toc-number">2.7.</span> <span class="toc-text">触龙说赵太后</span></a></li><li class="toc-item toc-level-2"><a class="toc-link" href="#%E5%94%90%E9%9B%8E%E4%B8%8D%E8%BE%B1%E4%BD%BF%E5%91%BD"><span class="toc-number">2.8.</span> <span class="toc-text">唐雎不辱使命</span></a></li></ol></li><li class="toc-item toc-level-1"><a class="toc-link" href="#%E6%A5%9A%E8%BE%9E"><span class="toc-number">3.</span> <span class="toc-text">楚辞</span></a><ol class="toc-child"><li class="toc-item toc-level-2"><a class="toc-link" href="#%E5%8D%9C%E5%B1%85"><span class="toc-number">3.1.</span> <span class="toc-text">卜居</span></a></li></ol></li><li class="toc-item toc-level-1"><a class="toc-link" href="#%E5%8F%B2%E8%AE%B0"><span class="toc-number">4.</span> <span class="toc-text">史记</span></a><ol class="toc-child"><li class="toc-item toc-level-2"><a class="toc-link" href="#%E5%A4%AA%E5%8F%B2%E5%85%AC%E8%87%AA%E5%BA%8F"><span class="toc-number">4.1.</span> <span class="toc-text">太史公自序</span></a></li></ol></li><li class="toc-item toc-level-1"><a class="toc-link" href="#%E5%8F%B8%E9%A9%AC%E8%BF%81"><span class="toc-number">5.</span> <span class="toc-text">司马迁</span></a><ol class="toc-child"><li class="toc-item toc-level-2"><a class="toc-link" href="#%E6%8A%A5%E4%BB%BB%E5%AE%89%E4%B9%A6"><span class="toc-number">5.1.</span> <span class="toc-text">报任安书</span></a></li></ol></li><li class="toc-item toc-level-1"><a class="toc-link" href="#%E8%B4%BE%E8%B0%8A"><span class="toc-number">6.</span> <span class="toc-text">贾谊</span></a><ol class="toc-child"><li class="toc-item toc-level-2"><a class="toc-link" href="#%E8%BF%87%E7%A7%A6%E8%AE%BA%EF%BC%88%E4%B8%8A%EF%BC%89"><span class="toc-number">6.1.</span> <span class="toc-text">过秦论（上）</span></a></li><li class="toc-item toc-level-2"><a class="toc-link" href="#%E6%B2%BB%E5%AE%89%E7%AD%96%EF%BC%88%E4%B8%80%EF%BC%89"><span class="toc-number">6.2.</span> <span class="toc-text">治安策（一）</span></a></li></ol></li><li class="toc-item toc-level-1"><a class="toc-link" href="#%E8%AF%B8%E8%91%9B%E4%BA%AE"><span class="toc-number">7.</span> <span class="toc-text">诸葛亮</span></a><ol class="toc-child"><li class="toc-item toc-level-2"><a class="toc-link" href="#%E5%89%8D%E5%87%BA%E5%B8%88%E8%A1%A8"><span class="toc-number">7.1.</span> <span class="toc-text">前出师表</span></a></li><li class="toc-item toc-level-2"><a class="toc-link" href="#%E5%90%8E%E5%87%BA%E5%B8%88%E8%A1%A8"><span class="toc-number">7.2.</span> <span class="toc-text">后出师表</span></a></li></ol></li><li class="toc-item toc-level-1"><a class="toc-link" href="#%E6%9D%8E%E5%AF%86"><span class="toc-number">8.</span> <span class="toc-text">李密</span></a><ol class="toc-child"><li class="toc-item toc-level-2"><a class="toc-link" href="#%E9%99%88%E6%83%85%E8%A1%A8"><span class="toc-number">8.1.</span> <span class="toc-text">陈情表</span></a></li></ol></li><li class="toc-item toc-level-1"><a class="toc-link" href="#%E7%8E%8B%E7%BE%B2%E4%B9%8B"><span class="toc-number">9.</span> <span class="toc-text">王羲之</span></a><ol class="toc-child"><li class="toc-item toc-level-2"><a class="toc-link" href="#%E5%85%B0%E4%BA%AD%E9%9B%86%E5%BA%8F"><span class="toc-number">9.1.</span> <span class="toc-text">兰亭集序</span></a></li></ol></li><li class="toc-item toc-level-1"><a class="toc-link" href="#%E9%99%B6%E6%B8%8A%E6%98%8E"><span class="toc-number">10.</span> <span class="toc-text">陶渊明</span></a><ol class="toc-child"><li class="toc-item toc-level-2"><a class="toc-link" href="#%E5%BD%92%E5%8E%BB%E6%9D%A5%E8%BE%9E"><span class="toc-number">10.1.</span> <span class="toc-text">归去来辞</span></a></li><li class="toc-item toc-level-2"><a class="toc-link" href="#%E6%A1%83%E8%8A%B1%E6%BA%90%E8%AE%B0"><span class="toc-number">10.2.</span> <span class="toc-text">桃花源记</span></a></li></ol></li><li class="toc-item toc-level-1"><a class="toc-link" href="#%E7%8E%8B%E5%8B%83"><span class="toc-number">11.</span> <span class="toc-text">王勃</span></a><ol class="toc-child"><li class="toc-item toc-level-2"><a class="toc-link" href="#%E6%BB%95%E7%8E%8B%E9%98%81%E5%BA%8F"><span class="toc-number">11.1.</span> <span class="toc-text">滕王阁序</span></a></li></ol></li><li class="toc-item toc-level-1"><a class="toc-link" href="#%E5%88%98%E7%A6%B9%E9%94%A1"><span class="toc-number">12.</span> <span class="toc-text">刘禹锡</span></a><ol class="toc-child"><li class="toc-item toc-level-2"><a class="toc-link" href="#%E9%99%8B%E5%AE%A4%E9%93%AD"><span class="toc-number">12.1.</span> <span class="toc-text">陋室铭</span></a></li></ol></li><li class="toc-item toc-level-1"><a class="toc-link" href="#%E9%9F%A9%E6%84%88"><span class="toc-number">13.</span> <span class="toc-text">韩愈</span></a><ol class="toc-child"><li class="toc-item toc-level-2"><a class="toc-link" href="#%E5%8E%9F%E9%81%93"><span class="toc-number">13.1.</span> <span class="toc-text">原道</span></a></li><li class="toc-item toc-level-2"><a class="toc-link" href="#%E5%8E%9F%E6%AF%81"><span class="toc-number">13.2.</span> <span class="toc-text">原毁</span></a></li><li class="toc-item toc-level-2"><a class="toc-link" href="#%E8%8E%B7%E9%BA%9F%E8%A7%A3"><span class="toc-number">13.3.</span> <span class="toc-text">获麟解</span></a></li><li class="toc-item toc-level-2"><a class="toc-link" href="#%E5%B8%88%E8%AF%B4"><span class="toc-number">13.4.</span> <span class="toc-text">师说</span></a></li><li class="toc-item toc-level-2"><a class="toc-link" href="#%E8%BF%9B%E5%AD%A6%E8%A7%A3"><span class="toc-number">13.5.</span> <span class="toc-text">进学解</span></a></li><li class="toc-item toc-level-2"><a class="toc-link" href="#%E7%A5%AD%E5%8D%81%E4%BA%8C%E9%83%8E%E6%96%87"><span class="toc-number">13.6.</span> <span class="toc-text">祭十二郎文</span></a></li><li class="toc-item toc-level-2"><a class="toc-link" href="#%E6%9F%B3%E5%AD%90%E5%8E%9A%E5%A2%93%E5%BF%97%E9%93%AD"><span class="toc-number">13.7.</span> <span class="toc-text">柳子厚墓志铭</span></a></li></ol></li><li class="toc-item toc-level-1"><a class="toc-link" href="#%E6%9F%B3%E5%AE%97%E5%85%83"><span class="toc-number">14.</span> <span class="toc-text">柳宗元</span></a><ol class="toc-child"><li class="toc-item toc-level-2"><a class="toc-link" href="#%E9%A9%B3%E5%A4%8D%E4%BB%87%E8%AE%AE"><span class="toc-number">14.1.</span> <span class="toc-text">驳复仇议</span></a></li><li class="toc-item toc-level-2"><a class="toc-link" href="#%E6%8D%95%E8%9B%87%E8%80%85%E8%AF%B4"><span class="toc-number">14.2.</span> <span class="toc-text">捕蛇者说</span></a></li></ol></li><li class="toc-item toc-level-1"><a class="toc-link" href="#%E8%8C%83%E4%BB%B2%E6%B7%B9"><span class="toc-number">15.</span> <span class="toc-text">范仲淹</span></a><ol class="toc-child"><li class="toc-item toc-level-2"><a class="toc-link" href="#%E4%B8%A5%E5%85%88%E7%94%9F%E7%A5%A0%E5%A0%82%E8%AE%B0"><span class="toc-number">15.1.</span> <span class="toc-text">严先生祠堂记</span></a></li><li class="toc-item toc-level-2"><a class="toc-link" href="#%E5%B2%B3%E9%98%B3%E6%A5%BC%E8%AE%B0"><span class="toc-number">15.2.</span> <span class="toc-text">岳阳楼记</span></a></li></ol></li><li class="toc-item toc-level-1"><a class="toc-link" href="#%E6%AC%A7%E9%98%B3%E4%BF%AE"><span class="toc-number">16.</span> <span class="toc-text">欧阳修</span></a><ol class="toc-child"><li class="toc-item toc-level-2"><a class="toc-link" href="#%E4%BA%94%E4%BB%A3%E5%8F%B2%E4%BC%B6%E5%AE%98%E4%BC%A0%E5%BA%8F"><span class="toc-number">16.1.</span> <span class="toc-text">五代史伶官传序</span></a></li><li class="toc-item toc-level-2"><a class="toc-link" href="#%E9%86%89%E7%BF%81%E4%BA%AD%E8%AE%B0"><span class="toc-number">16.2.</span> <span class="toc-text">醉翁亭记</span></a></li><li class="toc-item toc-level-2"><a class="toc-link" href="#%E7%A7%8B%E5%A3%B0%E8%B5%8B"><span class="toc-number">16.3.</span> <span class="toc-text">秋声赋</span></a></li><li class="toc-item toc-level-2"><a class="toc-link" href="#%E7%A5%AD%E7%9F%B3%E6%9B%BC%E5%8D%BF%E6%96%87"><span class="toc-number">16.4.</span> <span class="toc-text">祭石曼卿文</span></a></li></ol></li><li class="toc-item toc-level-1"><a class="toc-link" href="#%E8%8B%8F%E6%B4%B5"><span class="toc-number">17.</span> <span class="toc-text">苏洵</span></a><ol class="toc-child"><li class="toc-item toc-level-2"><a class="toc-link" href="#%E7%AE%A1%E4%BB%B2%E8%AE%BA"><span class="toc-number">17.1.</span> <span class="toc-text">管仲论</span></a></li><li class="toc-item toc-level-2"><a class="toc-link" href="#%E8%BE%A8%E5%A5%B8%E8%AE%BA"><span class="toc-number">17.2.</span> <span class="toc-text">辨奸论</span></a></li><li class="toc-item toc-level-2"><a class="toc-link" href="#%E5%BF%83%E6%9C%AF"><span class="toc-number">17.3.</span> <span class="toc-text">心术</span></a></li><li class="toc-item toc-level-2"><a class="toc-link" href="#%E5%BC%A0%E7%9B%8A%E5%B7%9E%E7%94%BB%E5%83%8F%E8%AE%B0"><span class="toc-number">17.4.</span> <span class="toc-text">张益州画像记</span></a></li></ol></li><li class="toc-item toc-level-1"><a class="toc-link" href="#%E8%8B%8F%E8%BD%BC"><span class="toc-number">18.</span> <span class="toc-text">苏轼</span></a><ol class="toc-child"><li class="toc-item toc-level-2"><a class="toc-link" href="#%E5%88%91%E8%B5%8F%E5%BF%A0%E5%8E%9A%E4%B9%8B%E8%87%B3%E8%AE%BA"><span class="toc-number">18.1.</span> <span class="toc-text">刑赏忠厚之至论</span></a></li><li class="toc-item toc-level-2"><a class="toc-link" href="#%E8%8C%83%E5%A2%9E%E8%AE%BA"><span class="toc-number">18.2.</span> <span class="toc-text">范增论</span></a></li><li class="toc-item toc-level-2"><a class="toc-link" href="#%E7%95%99%E4%BE%AF%E8%AE%BA"><span class="toc-number">18.3.</span> <span class="toc-text">留侯论</span></a></li><li class="toc-item toc-level-2"><a class="toc-link" href="#%E8%B4%BE%E8%B0%8A%E8%AE%BA"><span class="toc-number">18.4.</span> <span class="toc-text">贾谊论</span></a></li><li class="toc-item toc-level-2"><a class="toc-link" href="#%E6%99%81%E9%94%99%E8%AE%BA"><span class="toc-number">18.5.</span> <span class="toc-text">晁错论</span></a></li><li class="toc-item toc-level-2"><a class="toc-link" href="#%E5%89%8D%E8%B5%A4%E5%A3%81%E8%B5%8B"><span class="toc-number">18.6.</span> <span class="toc-text">前赤壁赋</span></a></li><li class="toc-item toc-level-2"><a class="toc-link" href="#%E5%90%8E%E8%B5%A4%E5%A3%81%E8%B5%8B"><span class="toc-number">18.7.</span> <span class="toc-text">后赤壁赋</span></a></li></ol></li><li class="toc-item toc-level-1"><a class="toc-link" href="#%E8%8B%8F%E8%BE%99"><span class="toc-number">19.</span> <span class="toc-text">苏辙</span></a><ol class="toc-child"><li class="toc-item toc-level-2"><a class="toc-link" href="#%E5%85%AD%E5%9B%BD%E8%AE%BA"><span class="toc-number">19.1.</span> <span class="toc-text">六国论</span></a></li><li class="toc-item toc-level-2"><a class="toc-link" href="#%E9%BB%84%E5%B7%9E%E5%BF%AB%E5%93%89%E4%BA%AD%E8%AE%B0"><span class="toc-number">19.2.</span> <span class="toc-text">黄州快哉亭记</span></a></li></ol></li><li class="toc-item toc-level-1"><a class="toc-link" href="#%E7%8E%8B%E5%AE%89%E7%9F%B3"><span class="toc-number">20.</span> <span class="toc-text">王安石</span></a><ol class="toc-child"><li class="toc-item toc-level-2"><a class="toc-link" href="#%E6%B8%B8%E8%A4%92%E7%A6%85%E5%B1%B1%E8%AE%B0"><span class="toc-number">20.1.</span> <span class="toc-text">游褒禅山记</span></a></li></ol></li><li class="toc-item toc-level-1"><a class="toc-link" href="#%E6%96%B9%E5%AD%9D%E5%AD%BA"><span class="toc-number">21.</span> <span class="toc-text">方孝孺</span></a><ol class="toc-child"><li class="toc-item toc-level-2"><a class="toc-link" href="#%E6%B7%B1%E8%99%91%E8%AE%BA"><span class="toc-number">21.1.</span> <span class="toc-text">深虑论</span></a></li><li class="toc-item toc-level-2"><a class="toc-link" href="#%E8%B1%AB%E8%AE%A9%E8%AE%BA"><span class="toc-number">21.2.</span> <span class="toc-text">豫让论</span></a></li></ol></li><li class="toc-item toc-level-1"><a class="toc-link" href="#%E7%8E%8B%E5%AE%88%E4%BB%81"><span class="toc-number">22.</span> <span class="toc-text">王守仁</span></a><ol class="toc-child"><li class="toc-item toc-level-2"><a class="toc-link" href="#%E5%B0%8A%E7%BB%8F%E9%98%81%E8%AE%B0"><span class="toc-number">22.1.</span> <span class="toc-text">尊经阁记</span></a></li><li class="toc-item toc-level-2"><a class="toc-link" href="#%E8%B1%A1%E7%A5%A0%E8%AE%B0"><span class="toc-number">22.2.</span> <span class="toc-text">象祠记</span></a></li><li class="toc-item toc-level-2"><a class="toc-link" href="#%E7%98%97%E6%97%85%E6%96%87"><span class="toc-number">22.3.</span> <span class="toc-text">瘗旅文</span></a></li></ol></li><li class="toc-item toc-level-1"><a class="toc-link" href="#%E5%94%90%E9%A1%BA%E4%B9%8B"><span class="toc-number">23.</span> <span class="toc-text">唐顺之</span></a><ol class="toc-child"><li class="toc-item toc-level-2"><a class="toc-link" href="#%E4%BF%A1%E9%99%B5%E5%90%9B%E6%95%91%E8%B5%B5%E8%AE%BA"><span class="toc-number">23.1.</span> <span class="toc-text">信陵君救赵论</span></a></li></ol></li><li class="toc-item toc-level-1"><a class="toc-link" href="#%E5%BD%92%E6%9C%89%E5%85%89"><span class="toc-number">24.</span> <span class="toc-text">归有光</span></a><ol class="toc-child"><li class="toc-item toc-level-2"><a class="toc-link" href="#%E6%B2%A7%E6%B5%AA%E4%BA%AD%E8%AE%B0"><span class="toc-number">24.1.</span> <span class="toc-text">沧浪亭记</span></a></li></ol></li></ol></div><div class="widget-footer"><a class="top" onclick="util.scrollTop()"><svg xmlns="http://www.w3.org/2000/svg" width="32" height="32" viewBox="0 0 24 24"><g fill="none" stroke="currentColor" stroke-width="1.5"><path d="M2 12c0-4.714 0-7.071 1.464-8.536C4.93 2 7.286 2 12 2c4.714 0 7.071 0 8.535 1.464C22 4.93 22 7.286 22 12c0 4.714 0 7.071-1.465 8.535C19.072 22 16.714 22 12 22s-7.071 0-8.536-1.465C2 19.072 2 16.714 2 12Z"/><path stroke-linecap="round" stroke-linejoin="round" d="m9 15.5l3-3l3 3m-6-4l3-3l3 3"/></g></svg><span>回到顶部</span></a></div></widget></div></aside><div class="float-panel blur"><button type="button" style="display:none" class="laptop-only rightbar-toggle mobile" onclick="sidebar.rightbar()"><svg xmlns="http://www.w3.org/2000/svg" width="32" height="32" viewBox="0 0 24 24"><path fill="none" stroke="currentColor" stroke-linecap="round" stroke-linejoin="round" stroke-width="2" d="M10 6h11m-11 6h11m-11 6h11M4 6h1v4m-1 0h2m0 8H4c0-1 2-2 2-3s-1-1.5-2-1"/></svg></button> <button type="button" style="display:none" class="mobile-only leftbar-toggle mobile" onclick="sidebar.leftbar()"><svg xmlns="http://www.w3.org/2000/svg" width="32" height="32" viewBox="0 0 24 24"><g fill="none" stroke="currentColor" stroke-width="1.5"><path d="M2 11c0-3.771 0-5.657 1.172-6.828C4.343 3 6.229 3 10 3h4c3.771 0 5.657 0 6.828 1.172C22 5.343 22 7.229 22 11v2c0 3.771 0 5.657-1.172 6.828C19.657 21 17.771 21 14 21h-4c-3.771 0-5.657 0-6.828-1.172C2 18.657 2 16.771 2 13z"/><path id="sep" stroke-linecap="round" d="M5.5 10h6m-5 4h4m4.5 7V3"/></g></svg></button></div></div><div class="scripts"><script type="text/javascript">const ctx = {
    date_suffix: {
      just: `刚刚`,
      min: `分钟前`,
      hour: `小时前`,
      day: `天前`,
    },
    root : `/`,
  };

  // required plugins (only load if needs)
  if (`local_search`) {
    ctx.search = {};
    ctx.search.service = `local_search`;
    if (ctx.search.service == 'local_search') {
      let service_obj = Object.assign({}, `{"field":"all","path":"/search.json","content":true,"sort":"-date"}`);
      ctx.search[ctx.search.service] = service_obj;
    }
  }
  const def = {
    avatar: `https://gcore.jsdelivr.net/gh/cdn-x/placeholder@1.0.12/avatar/round/3442075.svg`,
    cover: `https://gcore.jsdelivr.net/gh/cdn-x/placeholder@1.0.12/cover/76b86c0226ffd.svg`,
  };
  const deps = {
    jquery: `https://cdn.jsdelivr.net/npm/jquery@3.7.1/dist/jquery.min.js`,
    marked: `https://cdn.jsdelivr.net/npm/marked@13.0.1/lib/marked.umd.min.js`
  }</script><script type="text/javascript">const utils = {
    // 懒加载 css https://github.com/filamentgroup/loadCSS
    css: (href, before, media, attributes) => {
      var doc = window.document;
      var ss = doc.createElement("link");
      var ref;
      if (before) {
        ref = before;
      } else {
        var refs = (doc.body || doc.getElementsByTagName("head")[0]).childNodes;
        ref = refs[refs.length - 1];
      }
      var sheets = doc.styleSheets;
      if (attributes) {
        for (var attributeName in attributes) {
          if (attributes.hasOwnProperty(attributeName)) {
            ss.setAttribute(attributeName, attributes[attributeName]);
          }
        }
      }
      ss.rel = "stylesheet";
      ss.href = href;
      ss.media = "only x";
      function ready(cb) {
        if (doc.body) {
          return cb();
        }
        setTimeout(function () {
          ready(cb);
        });
      }
      ready(function () {
        ref.parentNode.insertBefore(ss, before ? ref : ref.nextSibling);
      });
      var onloadcssdefined = function (cb) {
        var resolvedHref = ss.href;
        var i = sheets.length;
        while (i--) {
          if (sheets[i].href === resolvedHref) {
            return cb();
          }
        }
        setTimeout(function () {
          onloadcssdefined(cb);
        });
      };
      function loadCB() {
        if (ss.addEventListener) {
          ss.removeEventListener("load", loadCB);
        }
        ss.media = media || "all";
      }
      if (ss.addEventListener) {
        ss.addEventListener("load", loadCB);
      }
      ss.onloadcssdefined = onloadcssdefined;
      onloadcssdefined(loadCB);
      return ss;
    },

    js: (src, opt) => new Promise((resolve, reject) => {
      var script = document.createElement('script');
      if (src.startsWith('/')){
        src = ctx.root + src.substring(1);
      }
      script.src = src;
      if (opt) {
        for (let key of Object.keys(opt)) {
          script[key] = opt[key]
        }
      } else {
        // 默认异步，如果需要同步，第二个参数传入 {} 即可
        script.async = true
      }
      script.onerror = reject
      script.onload = script.onreadystatechange = function() {
        const loadState = this.readyState
        if (loadState && loadState !== 'loaded' && loadState !== 'complete') return
        script.onload = script.onreadystatechange = null
        resolve()
      }
      document.head.appendChild(script)
    }),

    jq: (fn) => {
      if (typeof jQuery === 'undefined') {
        utils.js(deps.jquery).then(fn)
      } else {
        fn()
      }
    },
    
    onLoading: (el) => {
      if (el) {
        $(el).append('<div class="loading-wrap"><svg xmlns="http://www.w3.org/2000/svg" width="2em" height="2em" preserveAspectRatio="xMidYMid meet" viewBox="0 0 24 24"><g fill="none" stroke="currentColor" stroke-linecap="round" stroke-width="2"><path stroke-dasharray="60" stroke-dashoffset="60" stroke-opacity=".3" d="M12 3C16.9706 3 21 7.02944 21 12C21 16.9706 16.9706 21 12 21C7.02944 21 3 16.9706 3 12C3 7.02944 7.02944 3 12 3Z"><animate fill="freeze" attributeName="stroke-dashoffset" dur="1.3s" values="60;0"/></path><path stroke-dasharray="15" stroke-dashoffset="15" d="M12 3C16.9706 3 21 7.02944 21 12"><animate fill="freeze" attributeName="stroke-dashoffset" dur="0.3s" values="15;0"/><animateTransform attributeName="transform" dur="1.5s" repeatCount="indefinite" type="rotate" values="0 12 12;360 12 12"/></path></g></svg></div>');
      }
    },
    onLoadSuccess: (el) => {
      if (el) {
        $(el).find('.loading-wrap').remove();
      }
    },
    onLoadFailure: (el) => {
      if (el) {
        $(el).find('.loading-wrap svg').remove();
        $(el).find('.loading-wrap').append('<svg xmlns="http://www.w3.org/2000/svg" width="2em" height="2em" preserveAspectRatio="xMidYMid meet" viewBox="0 0 24 24"><g fill="none" stroke="currentColor" stroke-linecap="round" stroke-linejoin="round" stroke-width="2"><path stroke-dasharray="60" stroke-dashoffset="60" d="M12 3L21 20H3L12 3Z"><animate fill="freeze" attributeName="stroke-dashoffset" dur="0.5s" values="60;0"/></path><path stroke-dasharray="6" stroke-dashoffset="6" d="M12 10V14"><animate fill="freeze" attributeName="stroke-dashoffset" begin="0.6s" dur="0.2s" values="6;0"/></path></g><circle cx="12" cy="17" r="1" fill="currentColor" fill-opacity="0"><animate fill="freeze" attributeName="fill-opacity" begin="0.8s" dur="0.4s" values="0;1"/></circle></svg>');
        $(el).find('.loading-wrap').addClass('error');
      }
    },
    request: (el, url, callback, onFailure) => {
      let retryTimes = 3;
      utils.onLoading(el);
      function req() {
        return new Promise((resolve, reject) => {
          let status = 0; // 0 等待 1 完成 2 超时
          let timer = setTimeout(() => {
            if (status === 0) {
              status = 2;
              timer = null;
              reject('请求超时');
              if (retryTimes == 0) {
                onFailure();
              }
            }
          }, 5000);
          fetch(url).then(function(response) {
            if (status !== 2) {
              clearTimeout(timer);
              resolve(response);
              timer = null;
              status = 1;
            }
            if (response.ok) {
              return response.json();
            }
            throw new Error('Network response was not ok.');
          }).then(function(data) {
            retryTimes = 0;
            utils.onLoadSuccess(el);
            callback(data);
          }).catch(function(error) {
            if (retryTimes > 0) {
              retryTimes -= 1;
              setTimeout(() => {
                req();
              }, 5000);
            } else {
              utils.onLoadFailure(el);
              onFailure();
            }
          });
        });
      }
      req();
    },
  };</script><script>const sidebar = {
    leftbar: () => {
      if (l_body) {
        l_body.toggleAttribute('leftbar');
        l_body.removeAttribute('rightbar');
      }
    },
    rightbar: () => {
      if (l_body) {
        l_body.toggleAttribute('rightbar');
        l_body.removeAttribute('leftbar');
      }
    },
    dismiss: () => {
      if (l_body) {
        l_body.removeAttribute('leftbar');
        l_body.removeAttribute('rightbar');
      }
    },
    toggleTOC: () => {
      document.querySelector('#data-toc').classList.toggle('collapse');
    }
  }</script><script type="text/javascript">(() => {
    const tagSwitchers = document.querySelectorAll('.tag-subtree.parent-tag > a > .tag-switcher-wrapper')
    for (const tagSwitcher of tagSwitchers) {
      tagSwitcher.addEventListener('click', (e) => {
        const parent = e.target.closest('.tag-subtree.parent-tag')
        parent.classList.toggle('expanded')
        e.preventDefault()
      })
    }

    // Get active tag from query string, then activate it.
    const urlParams = new URLSearchParams(window.location.search)
    const activeTag = urlParams.get('tag')
    if (activeTag) {
      let tag = document.querySelector(`.tag-subtree[data-tag="${activeTag}"]`)
      if (tag) {
        tag.querySelector('a').classList.add('active')
        
        while (tag) {
          tag.classList.add('expanded')
          tag = tag.parentElement.closest('.tag-subtree.parent-tag')
        }
      }
    }
  })()</script><script src="/js/main.js?v=1.29.1" defer></script><script type="text/javascript">const applyTheme = (theme) => {
    if (theme === 'auto') {
      document.documentElement.removeAttribute('data-theme')
    } else {
      document.documentElement.setAttribute('data-theme', theme)
    }

    applyThemeToGiscus(theme)
  }

  const applyThemeToGiscus = (theme) => {
    theme = theme === 'auto' ? 'preferred_color_scheme' : theme

    const cmt = document.getElementById('giscus')
    if (cmt) {
      // This works before giscus load.
      cmt.setAttribute('data-theme', theme)
    }

    const iframe = document.querySelector('#comments > section.giscus > iframe')
    if (iframe) {
      // This works after giscus loaded.
      const src = iframe.src
      const newSrc = src.replace(/theme=[\w]+/, `theme=${theme}`)
      iframe.src = newSrc
    }
  }

  const switchTheme = () => {
    // light -> dark -> auto -> light -> ...
    const currentTheme = document.documentElement.getAttribute('data-theme')
    let newTheme;
    switch (currentTheme) {
      case 'light':
        newTheme = 'dark'
        break
      case 'dark':
        newTheme = 'auto'
        break
      default:
        newTheme = 'light'
    }
    applyTheme(newTheme)
    window.localStorage.setItem('Stellar.theme', newTheme)

    const messages = {
      light: `切换到浅色模式`,
      dark: `切换到深色模式`,
      auto: `切换到跟随系统配色`,
    }
    hud?.toast?.(messages[newTheme])
  }

  (() => {
    // Apply user's preferred theme, if any.
    const theme = window.localStorage.getItem('Stellar.theme')
    if (theme !== null) {
      applyTheme(theme)
    }
  })()</script><script defer>window.addEventListener('DOMContentLoaded', (event) => {
    ctx.services = Object.assign({}, JSON.parse(`{"mdrender":{"js":"/js/services/mdrender.js"},"siteinfo":{"js":"/js/services/siteinfo.js","api":null},"ghinfo":{"js":"/js/services/ghinfo.js"},"sites":{"js":"/js/services/sites.js"},"friends":{"js":"/js/services/friends.js"},"timeline":{"js":"/js/services/timeline.js"},"fcircle":{"js":"/js/services/fcircle.js"},"weibo":{"js":"/js/services/weibo.js"},"memos":{"js":"/js/services/memos.js"}}`));
    for (let id of Object.keys(ctx.services)) {
      const js = ctx.services[id].js;
      if (id == 'siteinfo') {
        ctx.cardlinks = document.querySelectorAll('a.link-card[cardlink]');
        if (ctx.cardlinks?.length > 0) {
          utils.js(js, { defer: true }).then(function () {
            setCardLink(ctx.cardlinks);
          });
        }
      } else {
        const els = document.getElementsByClassName(`ds-${id}`);
        if (els?.length > 0) {
          utils.jq(() => {
            if (id == 'timeline' || 'memos' || 'marked') {
              utils.js(deps.marked).then(function () {
                utils.js(js, { defer: true });
              });
            } else {
              utils.js(js, { defer: true });
            }
          });
        }
      }
    }
  });</script><script>window.addEventListener('DOMContentLoaded', (event) => {
    ctx.search = {
      path: `/search.json`,
    }
    utils.js('/js/search/local-search.js', { defer: true });
  });</script><script>window.FPConfig={delay:0,ignoreKeywords:[],maxRPS:5,hoverDelay:25}</script><script defer src="https://cdn.jsdelivr.net/npm/flying-pages@2/flying-pages.min.js"></script><script defer src="https://cdn.jsdelivr.net/npm/vanilla-lazyload@19.1.3/dist/lazyload.min.js"></script><script>// https://www.npmjs.com/package/vanilla-lazyload
  // Set the options globally
  // to make LazyLoad self-initialize
  window.lazyLoadOptions = {
    elements_selector: ".lazy",
  };
  // Listen to the initialization event
  // and get the instance of LazyLoad
  window.addEventListener(
    "LazyLoad::Initialized",
    function (event) {
      window.lazyLoadInstance = event.detail.instance;
    },
    false
  );
  document.addEventListener('DOMContentLoaded', function () {
    window.lazyLoadInstance?.update();
  });</script><script>ctx.fancybox = {
    selector: `.timenode p>img`,
    css: `https://cdn.jsdelivr.net/npm/@fancyapps/ui@5.0/dist/fancybox/fancybox.css`,
    js: `https://cdn.jsdelivr.net/npm/@fancyapps/ui@5.0/dist/fancybox/fancybox.umd.js`
  };
  var selector = '[data-fancybox]:not(.error)';
  if (ctx.fancybox.selector) {
    selector += `, ${ctx.fancybox.selector}`
  }
  var needFancybox = document.querySelectorAll(selector).length !== 0;
  if (!needFancybox) {
    const els = document.getElementsByClassName('ds-memos');
    if (els != undefined && els.length > 0) {
      needFancybox = true;
    }
  }
  if (needFancybox) {
    utils.css(ctx.fancybox.css);
    utils.js(ctx.fancybox.js, { defer: true }).then(function () {
      Fancybox.bind(selector, {
        hideScrollbar: false,
        Thumbs: {
          autoStart: false,
        },
        caption: (fancybox, slide) => {
          return slide.triggerEl.alt || slide.triggerEl.dataset.caption || null
        }
      });
    })
  }</script><script>window.addEventListener('DOMContentLoaded', (event) => {
    const swiper_api = document.getElementById('swiper-api');
    if (swiper_api != undefined) {
      utils.css(`https://unpkg.com/swiper@10.3.1/swiper-bundle.min.css`);
      utils.js(`https://unpkg.com/swiper@10.3.1/swiper-bundle.min.js`, { defer: true }).then(function () {
        const effect = swiper_api.getAttribute('effect') || '';
        var swiper = new Swiper('.swiper#swiper-api', {
          slidesPerView: 'auto',
          spaceBetween: 8,
          centeredSlides: true,
          effect: effect,
          rewind: true,
          pagination: {
            el: '.swiper-pagination',
            clickable: true,
          },
          navigation: {
            nextEl: '.swiper-button-next',
            prevEl: '.swiper-button-prev',
          },
        });
      })
    }
  });</script><script>document.addEventListener('DOMContentLoaded', function () {
    window.codeElements = document.querySelectorAll('.code');
    if (window.codeElements.length > 0) {
      ctx.copycode = {
        default_text: `Copy`,
        success_text: `Copied`,
        toast: `复制成功`,
      };
      utils.js('/js/plugins/copycode.js');
    }
  });</script></div></body></html>